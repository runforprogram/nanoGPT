三日入厨下，洗手作羹汤。未谙姑食性，先遣小姑尝。
早雁忽为双，惊秋风水凉。夜长人自起，星月满空江。
嫁得瞿塘贾，朝朝误妾期。早知潮有信，嫁与弄潮儿。
林暗草惊风，将军夜引弓。平明寻白羽，没在石棱中。
怀君属秋夜，散步咏凉天。空山松子落，幽人应未眠。
沅湘流不尽，屈子怨何深。日暮秋风起，萧萧枫树林。
吹沙复喷石，曲折仍圆旋。野客漱流时，杯粘落花片。
湛湛碧涟漪，老松欹侧卧。悠扬绿萝影，下拂波纹破。
空山无鸟迹，何物如人意。委曲结绳文，离披草书字。
风吹城上树，草没城边路。城里月明时，精灵自来去。
鸣筝金粟柱，素手玉房前。欲得周郎顾，时时误拂弦。
知有前期在，难分此夜中。无将故人酒，不及石尤风。
筑城须努力，城高遮得贼。但恐贼路多，有城遮不得。
寥落古行宫，宫花寂寞红。白头宫女在，闲坐说玄宗。
千山鸟飞绝，万径人踪灭。孤舟蓑笠翁，独钓寒江雪。
将牛何处去，耕彼故城东。相伴有田父，相欢惟牧童。
落日清江里，荆歌艳楚腰。采莲从小惯，十五即乘潮。
飞雪带春风，徘徊乱绕空。君看似花处，偏在洛城东。
强欲登高去，无人送酒来。遥怜故园菊，应傍战场开。
疲马卧长坂，夕阳下通津。山风吹空林，飒飒如有人。
野寺荒台晚，寒天古木悲。空阶有鸟迹，犹似造书时。
苍苍竹林寺，杳杳种声晚。荷笠带斜阳，青山独归远。
日暮苍山远，天寒白屋贫。柴门闻犬吠，风雪夜归人。
功盖三分国，名成八阵图。江流石不转，遗恨失吞吴。
独坐幽篁里，弹琴复长啸。深林人不知，明月来相照。
人闲桂花落，夜静春山空。月出惊山鸟，时鸣春涧中。
终南阴岭秀，积雪浮云端。林表明霁色，城中增暮寒。
移舟泊烟渚，日暮客愁新。野旷天低树，江清月近人。
故乡杳无际，江皋闻曙钟。始见沙上鸟，犹埋云外峰。
此地别燕丹，壮发上冲冠。昔时人已没，今日水犹寒。
关山征戍远，闺阁别离难。苦战应憔悴，寒衣不要宽。
离离原上草，一岁一枯荣。野火烧不尽，春风吹又生。
春种一粒粟，秋收万颗子。四海无闲田，农夫犹饿死。
小娃撑小艇，偷采白莲回。不解藏踪迹，浮萍一道开。
锄禾日当午，汗滴禾下土。谁知盘中餐，粒粒皆辛苦。
大漠沙如雪，燕山月似钩。何当金络脑，快走踏清秋。
岭外音书绝，经冬复立春。近乡情更怯，不敢问来人。
向晚意不适，驱车登古原。夕阳无限好，只是近黄昏。
故国三千里，深宫二十年。一声何满子，双泪落君前。
北斗七星高，哥舒夜带刀。至今窥牧马，不敢过临洮。
打起黄莺儿，莫教枝上啼。啼时惊妾梦，不得到辽西。
荷恩承顾托，执契恭临抚。庙畧静边荒，天兵耀神武。
受律辞元首，相将讨叛臣。咸歌破阵乐，共赏太平人。
四海皇风被，千年德水清。戎衣更不著，今日告功成。
主圣开昌历，臣忠奉大猷。君看偃革后，便是太平秋。
明君陈大礼，展币祀圆丘。雅乐声其发，祥云色正浮。
上天垂景贶，哲后举鸾觞。明德今方祚，邦家万世昌。
圭瓒方陈礼，干旄乃象功。成文非羽籥，猛势若罴熊。
愁人夜独伤，灭烛卧兰房。祗恐多情月，旋来照妾床。
双带仍分影，同心巧结香。不应须换彩，意欲媚浓妆。
闺烛无人影，罗屏有梦魂。近来音耗绝，终日望君门。
开箧泪霑襦，见君前日书。夜台空寂寞，犹见紫云车。
分野中峰变，阴晴众壑殊。欲投人处宿，隔浦问樵夫。
共得烟霞径，东归山水游。萧萧望林夜，寂寂坐中秋。
香气传空满，妆花映薄红。歌声天仗外，舞态御楼中。
树发花如锦，莺嗁柳若丝。更逢欢宴地，愁见别离时。
明月照秋叶，西风响夜砧。彊言徒自乱，往事不堪寻。
坐对银釭晓，停留玉筯痕。君门常不见，无处谢前恩。
曙月当窗满，征人出塞遥。画楼终日闭，清管为谁调。
昨见春条绿，那知秋叶黄。蝉声犹未断，寒鴈已成行。
金谷园中柳，春来已舞腰。那堪好风景，独上洛阳桥。
何处堪愁思，花间长乐宫。君王不重客，泣泪向春风。
玉管朝朝弄，清歌日日新。折花当驿路，寄与陇头人。
晚日催弦管，春风入绮罗。杏花如有意，偏落舞衫多。
万里春应尽，三江鴈亦稀。连天汉水广，孤客未言归。
入夜秋砧动，千门起四邻。不缘楼上月，应为陇头人。
杨柳千寻色，桃花一苑芳。风吹入帘里，惟有惹衣香。
风劲角弓鸣，将军猎渭城。草枯鹰眼疾，雪尽马蹏轻。
蟋蟀鸣洞房，梧桐落金井。为君裁舞衣，天寒翦刀冷。
妾有罗衣裳，秦王在时作。为舞春风多，秋来不堪著。
飞丝惹绿尘，软叶对孤轮。今朝入园去，物色彊看人。
百战得功名，天兵意气生。三边永不战，此是我皇英。
塞外虏尘飞，频年度碛西。死生随玉劒，辛苦向金微。
闻道行人至，妆梳对镜台。泪痕犹尚在，笑靥自然开。
南陌春风早，东邻去日斜。千花开瑞锦，香扑美人车。
长乐青门外，宜春小苑东。楼开万户上，人向百花中。
云送关西雨，风传渭北秋。孤灯然客梦，寒杵捣乡愁。
昨日春园饮，今朝倒接䍠。谁人扶上马，不省下楼时。
柳色青山映，梨花雪鸟藏。绿窗桃李下，闲坐叹春芳。
欲使传消息，空书意不任。寄君明月镜，偏照故人心。
鴈来书不至，月照独眠房。贱妾多愁思，不堪秋夜长。
夜闻邻妇泣，切切有余哀。即问缘何事，征人战未回。
玉关征戍久，空闺人独愁。寒露湿青苔，别来蓬鬓秋。
人坐青楼晚，莺语百花时。愁人多自老，肠断君不知。
泪滴珠难尽，容残玉易销。傥随明月去，莫道梦魂遥。
千里东归客，无心忆旧游。挂帆游□水，高枕到青州。
自与浑家邻，馨香遂满身。无心好清静，人用去灰尘。
寒水停园沼，秋池满败荷。杜门穷典籍，所得事今多。
谁谓三才贵，余观万化同。心虚嫌蠹食，年老怯狂风。
色分蓝叶青，声比磬中鸣。七月初七夜，吾当示汝形。
舞镜争鸾彩，临场定鹘拳。正思仙仗日，翘首仰楼前。
养鬬形如木，迎春质似泥。信如风雨在，何惮迹卑栖。
为脱田文难，常怀纪渻恩。欲知疎野态，霜晓叫荒村。
鸟鼠是家川，周王昔猎贤。一从离子卯，应见海桑田。
既食丈人粟，又饱丈人刍。今日相偿了，永离三恶途。
昔荷蒙恬惠，寻遭仲叔投。夫君不指使，何处觅银钩。
学问从君有，诗书自我传。须知王逸少，名价动千年。
晓读云水静，夜吟山月高。焉能履虎尾，岂用学牛刀。
但得居林啸，焉能当路蹲。渡河何所适，终是怯刘琨。
无非悲宁戚，终是怯庖丁。若遇龚为守，蹄涔向北溟。
可惜春时节，依然独自游。无端两行泪，长祇对花流。
谁家少年儿，心中暗自欺。不道终不可，可即恐郎知。
神女得张硕，文君遇长卿。逢时两相得，聊足慰多情。
风波千里阔，台榭半天高。此兴将何比，身知插羽毛。
峰峦多秀色，松桂足清声。自有山林趣，全忘城阙情。
罗浮南海外，昔日已闻之。千里来游览，幽情我自知。
虽共蒿兰伍，南朝有宗祖。莫打绿袍人，空中且歌舞。
堪怜木边土，非儿不似女。瘦马上高山，登临何自苦。
九登龙门山，三饮太湖水。毕竟不成龙，命负张胡子。
妾失鸳鸯伴，君方萍梗游。少年懽醉后，只恐苦相留。
心常名宦外，终不耻狂游。误入桃源里，仙家争肯留。
鹊桥织女会，也是不多时。今日送君处，羞言连理枝。
但保同心结，无劳织锦诗。苏秦求富贵，自有一回时。
金殿不胜秋，月斜石楼冷。谁是相顾人，褰帷吊孤影。
彼见是忘忧，此看同腐草。青山与白云，方展我怀抱。
一尉慙梅福，三年媿孟光。此情何所喻，川上有鸳鸯。
琴瑟情虽重，山林志自深。常忧时节变，辜负百年心。
幽室锁妖艳，无人兰蕙芳。春风三十载，不尽罗衣香。
但持冰洁心，不识风霜冷。任是怀礼容，无人顾形影。
月明阶悄悄，影只腰身小。谁是鶱翔人，愿为比翼鸟。
桃花洞口开，香蘂落莓苔。佳景虽堪翫，萧郎殊未来。
廉州颜有道，性行同庄老。爱民如赤子，不杀非时草。
鲁地抑种稻，一概被水沫。年年索蟹夫，百姓不可活。
我欲逃乡里，我欲去坟墓。左公今既来，谁忍弃之去。
吾乡有鬼巫，惑人人不知。天子正尊信，左公能杀之。
邻邑谷不登，我土丰粢盛。禾稼美如云，实系我使君。
东海十八子，八井唤三军。手持双白雀，头上戴紫云。
丁丑语甲子，深藏八堂里。何意坐堂里，中央有天子。
此水连泾水，双珠血满川。青牛将赤虎，还号太平年。
日日草重生，悠悠傍秦城。诸侯逐兔白，夏满镜湖平。
月落三株树，日映九重天。良夜欢宴罢，暂别庚申年。
欲知圣人姓，田八二十一。欲知圣人名，果头三屈律。
丁与水同宫，王将耳口同。尹来居口上，山岫获重重。
尔后一千岁，此地化为泉。赖逢邬侍御，移我向高原。
一双青乌子，飞来五两头。借问船轻重，寄信到扬州。
佳城今已开，虽开不葬埋。漆灯犹未灭，留待沈彬来。
宁食三斗艾，不见屈突盖。宁服三斗葱，不逢屈突通。
萧佺驸马子，邹昉骆驼儿。非关道德合，只为钱相知。
不须赛神明，不必求巫祝。尔莫犯卢公，立便有祸福。
后行祠屯，不博中行都门。中行礼部，不博前行驾库。
白日无谈人，谈人则害生。昏夜无说鬼，说鬼则怪至。
树下彼何人，不语真吾好。语若及日中，烟霏谢成宝。
龛龙去东海，时日隐西斜。敬文今不在，碎石入流沙。
洮河李阿婆，鄯州王伯母。见贼不敢鬬，总由曹新妇。
新禾不入箱，新麦不入场。迨及八九月，狗吠空垣墙。
补阙连车载，拾遗平斗量。欔槌侍御史，盌脱侍中郎。
评事不读律，博士不寻章。糊心宣抚使，眯目圣神皇。
山南乌鹊窠，山北金骆驼。镰柯不凿孔，斧子不施柯。
岑愔獠子后，崔湜令公孙。三人相比校，莫贺咄骨浑。
可怜圣善寺，身著绿毛衣。牵来河里饮，蹋杀鲤鱼儿。
不怕上兰单，惟愁荅辨难。无钱求案典，生死任都官。
欲识圣人姓，千里草青青。欲识圣人名，日从日上生。
𧳽𧳽引黑牛，天差不自由。但看戊寅岁，扬在蜀江头。
莫打南来雁，从他向北飞。打时双打取，莫遣两分离。
太岁当头坐，诸神不敢当。其中有一物，常带洞庭香。
太乙接天河，金华宝贝多。郡侯六十六，别处不经过。
近来好裹束，各自竞尖新。秤无三五两，因何号一斤。
此物不难知，一雄兼一雌。谁将打破看，方明混沌时。
赠尔乌玉玦，泉清硏须洁。避暑悬葛囊，临风度梅月。
净宇流金□，直诚翳宝床。自应归寂灭，非是倦津梁。
夜静琴还静，年春酒复春。何曾山水地，风月不□□。
凿壁方将□，投珠忽见疑。始言缨可绝，谁谓室无欺。
绕树栖难定，填河尚未期。旧来能□语，试为报归时。
春游鸡鹿塞，家在鹧鸪天。（《艺需要伐山》十八）。
西登童子寺，东望晋阳城。金川千点渌，汾水一条清。
先朝六驾日，远虞附已深。（见《海录碎事》卷十）。
高亭□可望，朝暮对溪山。野色轩楹外，霞光几席间。
放杯书桉上，枕臂火炉前。（《吟窗杂录》卷二六）。
□□□□□，□□□□□。徒观纸与墨，不是山中人。
宿昔相思苦，今宵良会稀。欲持留客被，一愿拂君衣。
团扇画方新，金花照锦茵。那言灯下见，更值月中人。
结心缠万缕，结缕几千廻。结怨无穷极，结心终不开。
世俗风波险，人情巧智长。要知安分处，修性本真常。
穷花常闭户，秋城闻捣衣。树回早秋色，川长迟落晖。
思酸寒雁断，淅沥秋树空。渔阳燕旧都，美女花不如。
残花与露落，坠叶随风翻。日侧南涧幽，风凝北林暮。
群物归大化，六龙颓西荒。安知浮云外，日月不运行。
寒食少天气，东风多柳花。小桃知客意，春尽始开花。
归梦如春水，悠悠绕故乡。驻马渡江处，望乡待归舟。
霜树鸟栖夜，空街雀报明。碧山相倚暮，归雁一行斜。
愁声秋绕杵，寒色碧归山。送将欢笑去，收得寂寥回。
单棹横疏雨，江滩秋泊时。花留身住越，月递梦还秦。
风回山火断，朝落岸冰高。名终埋不得，骨任朽何妨。
胡笳闻欲死，汉月望还生。日华离碧海，云影散青霄。
新霜染枫叶，皎月借芦花。废宅寒塘水，荒坟宿草烟。
圭灶先知晓，盆池别见天，云穿捣药屋，雪压钓鱼舟。
数点当秋霁，不知何处峰。更无声接续，空有影相随。
年年人自老，日日水东流。庭芳自摇落，永念结中肠。
青蝇被扇扇离席，——顾云白泽遭钉钉在门。——罗隐
枣子塞鼻孔，悬栖阁却种。蝉鸣蛁蟟唤，黍种糕糜断。
白玉石，碧波亭上迎仙客。口耳王，圣明天子要钱塘。
寥落古行宫，宫花寂寞红。白头宫女在，闲坐说玄宗。
白日依山尽，黄河入海流。欲穷千里目，更上一层楼。
三日入厨下，洗手作羹汤。未谙姑食性，先遣小姑尝。
红豆生南国，春来发几枝。愿君多采撷，此物最相思。
君自故乡来，应知故乡事。来日绮窗前，寒梅著花未？
空山不见人，但闻人语响。返景入深林，复照青苔上。
独坐幽篁里，弹琴复长啸。深林人不知，明月来相照。
绿蚁新醅酒，红泥小火炉。晚来天欲雪，能饮一杯无？
北斗七星高，哥舒夜带刀。至今窥牧马，不敢过临洮。
床前明月光，疑是地上霜，举头望明月，低头思故乡。
向晚意不适，驱车登古原。夕阳无限好，只是近黄昏。
鸣筝金粟柱，素手玉房前。欲得周郎顾，时时误拂弦。
岭外音书断，经冬复历春。近乡情更怯，不敢问来人。
移舟泊烟渚，日暮客愁新。野旷天低树，江清月近人。
春眠不觉晓，处处闻啼鸟。夜来风雨声，花落知多少。
打起黄莺儿，莫教枝上啼。啼时惊妾梦，不得到辽西。
千山鸟飞绝，万径人踪灭。孤舟蓑笠翁，独钓寒江雪。
怀君属秋夜，散步咏凉天。空山松子落，幽人应未眠。
终南阴岭秀，积雪浮云端。林表明霁色，城中增暮寒。
故国三千里，深宫二十年。一声何满子，双泪落君前。
松下问童子，言师采药去。只在此山中，云深不知处。
归山深浅去，须尽丘壑美。莫学武陵人，暂游桃源里。
孤云将野鹤，岂向人间住。莫买沃洲山，时人已知处。
昨夜裙带解，今朝蟢子飞。铅华不可弃，莫是藁砧归。
嫁得瞿塘贾，朝朝误妾期。早知潮有信，嫁与弄潮儿。
君家何处住，妾住在横塘。停船暂借问，或恐是同乡。
家临九江水，来去九江侧。同是长干人，生小不相识。
鹫翎金仆姑，燕尾绣蝥弧。独立扬新令，千营共一呼。
林暗草惊风，将军夜引弓。平明寻白羽，没在石棱中。
月黑雁飞高，单于夜遁逃。欲将轻骑逐，大雪满弓刀。
野幕敞琼筵，羌戎贺劳旋。醉和金甲舞，雷鼓动山川。
四时运灰琯，一夕变冬春。送寒余雪尽，迎岁早梅新。
燄听风来动，花开不待春。镇下千行泪，非是为思人。
九龙蟠燄动，四照逐花生。即此流高殿，堪持待月明。
上弦明月半，激箭流星远。落雁带书惊，啼猿映枝转。
初秋玉露清，早雁出空鸣。隔云时乱影，因风乍含声。
岸曲丝阴聚，波移带影疎。还将眉里翠，来就镜中舒。
贞条障曲砌，翠叶贯寒霜。拂牖分龙影，临池待凤翔。
散影玉阶柳，含翠隐鸣蝉。微形藏叶里，乱响出风前。
盘根直盈渚，交干横倚天。舒华光四海，卷叶荫三川。
近谷交萦橤，遥峰对出莲。径细无全磴，松小未含烟。
疾风知劲草，板荡识诚臣。勇夫安识义，智者必怀仁。
太液仙舟迥，西园隐上才。未晓征车度，鸡鸣关早开。
烟生遥岸隐，月落半崖阴。连山惊鸟乱，隔岫断猿吟。
醽醁胜兰生，翠涛过玉䪥。千日醉不醒，十年味不败。
河曲回千里，关门限二京。所嗟非恃德，设险到天平。
瑞露垂花绶，寒冰澈宝输。对兹台上月，聊以庆佳辰。
啄木觜距长，凤皇羽毛短。苦嫌松桂寒，任逐桑榆煖。
仙客厌人间，孤云比性闲。话离情未已，烟水万重山。
辇路生春草，上林花发时。凭高何限意，无复侍臣知。
注想待元老，识君恨不早。我家柱石衰，忧来学丘祷。
人皆苦炎热，我爱夏日长。熏风自南来，殿阁生微凉。
款塞旋征骑，和戎委庙贤。倾心方倚注，叶力共安边。
明朝游上苑，火急报春知。花须连夜发，莫待晓风吹。
朝来临镜台，粧罢暂裴回。千金始一笑，一召讵能来。
攀藤招逸客，偃桂协幽情。水中看树影，风里听松声。
携琴侍叔夜，负局访安期。不应题石壁，为记赏山时。
泉石多仙趣，岩壑写奇形。欲知堪悦耳，唯听水泠泠。
岩壑恣登临，莹目复怡心。风篁类长笛，流水当鸣琴。
嬾步天台路，惟登地肺山。幽岩仙桂满，今日恣情攀。
暂游仁智所，萧然松桂情。寄言栖遯客，勿复访蓬瀛。
瀑溜晴疑雨，丛篁昼似昏。山中真可玩，暂请报王孙。
傍池聊试笔，倚石旋题诗。豫弹山水调，终拟从钟期。
横铺豹皮褥，侧带鹿胎巾。借问何为者，山中有逸人。
失却烟花主，东君自不知。清香更何用，犹发去年枝。
浮生共顦顇，壮岁失婵娟。汗手遗香渍，痕眉染黛烟。
侁自肩如削，难胜数缕绦。天香留凤尾，余煖在檀槽。
荷恩承顾托，执契恭临抚。庙畧静边荒，天兵耀神武。
受律辞元首，相将讨叛臣。咸歌破阵乐，共赏太平人。
四海皇风被，千年德水清。戎衣更不著，今日告功成。
主圣开昌历，臣忠奉大猷。君看偃革后，便是太平秋。
明君陈大礼，展币祀圆丘。雅乐声其发，祥云色正浮。
上天垂景贶，哲后举鸾觞。明德今方祚，邦家万世昌。
圭瓒方陈礼，干旄乃象功。成文非羽籥，猛势若罴熊。
月出照关山，秋风人未还。清光无远近，乡泪半书间。
一雁过连营，繁霜覆古城。胡笳在何处？半夜起边声。
白玉谁家郎，回车渡天津。看花东上陌，惊动洛阳人。
此地无驻马，夜中犹走轮。所以路旁草，少于衣上尘。
为底胡姬酒，长来白鼻䯄。摘莲抛水上，郎意在浮花。
嫁得瞿塘贾，朝朝误妾期。早知潮有信，嫁与弄潮儿。
鱼戏莲叶间，参差隐叶扇。䴔䴖鸀鳿窥，潋滟无因见。
鱼戏莲叶东，初霞射红尾。傍临谢山侧，恰值清风起。
鱼戏莲叶西，盘盘舞波急。潜依曲岸凉，正对斜光入。
鱼戏莲叶南，欹危午烟叠。光摇越鸟巢，影乱吴娃檝。
鱼戏莲叶北，澄阳动微涟。回看帝子渚，稍背鄂君船。
阴风吹黄蒿，挽歌渡秋水。车马却归城，孤坟月明里。
春来南雁归，日去西蚕远。妾思纷何极，客游殊未返。
汉使南还尽，胡中妾独存。紫台緜望绝，秋草不堪论。
汉道初全盛，朝廷足武臣。何须薄命妾，辛苦事和亲。
揜涕辞丹凤，衔悲向白龙。单于浪惊喜，无复旧时容。
胡地无花草，春来不似春。自然衣带缓，非是为腰身。
自嫁单于国，长衔汉掖悲。容颜日顦顇，有甚画图时。
厌践冰霜域，嗟为边塞人。思从汉南猎，一见汉家尘。
闻有南河信，传闻杀画师。始知君惠重，更遣画蛾眉。
昭君拂玉鞍，上马啼红颊。今日汉宫人，明朝胡地妾。
锦车天外去，毳幕云中开。魏阙苍龙远，萧关赤雁哀。
仙娥今下嫁，骄子自同和。劒戟归田尽，牛羊绕塞多。
汉宫若远近，路在寒沙上。到死不得归，何人共南望。
魏王铜雀妓，日暮管弦清。一见西陵树，悲心舞不成。
恨唱歌声咽，愁飜舞袖迟。西陵日欲暮，是妾断肠时。
荒鸡隔水啼，汗马逐风嘶。终日随征斾，何时罢鼓鼙。
孤心眠夜雪，满眼是秋沙。万里犹防塞，三年不见家。
却望冰河阔，前登雪岭高。征人几多在，又拟战临洮。
胡风千里惊，汉月五更明。纵有还家梦，犹闻出塞声。
暮雪连青海，阴云覆白山。可怜班定远，出入玉门关。
旌甲从军久，风云识阵难。今朝韩信计，日下斩成安。
燕颔多奇相，狼头敢犯边。寄言班定远，正是立功年。
相逢红尘内，高揖黄金鞭。万户垂杨里，君家阿那边。
藕花凉露湿，花缺藕根涩。飞下雌鸳鸯，塘水声溢溢。
罗敷初总髻，蕙芳正娇小。月落始归船，春眠恒著晓。
何处期郎游？小苑花台间。相忆不可见，且复乘月还。
别来花照路，别后露垂叶。歌舞须及时，如何坐悲妾。
楼前桃李疎，池上芙蓉落。织锦犹未成，虫声入罗幕。
妾有罗衣裳，秦王在时作。为舞春风多，秋来不堪著。
试妾与君泪，两处滴池水。看取芙蓉花，今年为谁死。
夺宠心那惯，寻思倚殿门。不知移旧爱，何处作新恩。
空宫古廊殿，寒月照斜晖。卧听未央曲，满箱歌舞衣。
玉窗萤影度，金殿人声绝。秋夜守罗帏，孤灯耿不灭。
宫殿生秋草，君王恩幸疎。那堪闻凤吹，门外度金舆。
怪来妆阁闭，朝下不相迎。总向春园里，花间语笑声。
长信宫中草，年年愁处生。故侵珠履迹，不使玉阶行。
玉阶生白露，夜久侵罗袜。却下水精帘，玲珑望秋月。
良人昨日去，明日又不还。别时各有泪，零落青楼前。
寂寥抱冬心，裁罗又褧褧。夜久频挑灯，霜寒剪刀冷。
朔风扣群木，岩霜凋百草。借问月中人，安得长不老。
青楼含日光，绿池起风色。赠子同心花，殷勤此何极。
陌头杨柳枝，已被春风吹。妾心正断绝，君怀那得知。
邀欢空伫立，望美频回顾。何时复采菱？江中密相遇。
北极严气升，南至温风谢。调丝竞短歌，拂枕怜长夜。
帷横双翡翠，被卷两鸳鸯。婉态不自得，宛转君王床。
山连翠羽屏，草接烟华席。望尽南飞燕，佳人断信息。
兰眼抬露斜，莺唇映花老。金龙倾漏尽，玉井敲冰早。
凉汉清泬寥，衰林怨风雨。愁听络纬唱，似与羇魂语。
南光走冷圭，北籁号空木。年年任霜霰，不减筼筜绿。
歌谣数百种，子夜最可怜。慷慨吐清音，明转出天然。
丝竹发歌响，假器扬清音。不知歌谣妙，声势出口心。
镂椀传绿酒，雕炉熏紫烟。谁知苦寒调，共作白雪弦。
恃爱如欲进，含羞出不前。朱口发艳歌，玉指弄娇弦。
碧玉上宫妓，出入千花林。珠被玳瑁床，感郎情意深。
窗中独自起，帘外独自行。愁见蜘蛛织，寻思直到明。
碓上米不舂，窗中丝罢络。看渠驾去车，定是无四角。
不见心相许，徒云脚漫勤。摘荷空摘叶，是底采莲人。
窗外山魈立，知渠脚不多。三更机底下，摸著是谁梭。
郎去摘黄瓜，郎来收赤枣。郎耕种麻地，今作西舍道。
轻车何草草，独唱后庭花。玉座谁为主，徒悲张丽华。
贵人三阁上，日晏未梳头。不应有恨事，娇甚却成愁。
珠箔曲琼钩，子细见扬州。北兵那得度，浪语判悠悠。
沈香帖阁柱，金缕画门楣。回首降幡下，已见黍离离。
三人出眢井，一身登槛车。朱门漫临水，不可见鲈鱼。
众鸟各归枝，乌乌尔不栖。还应知妾恨，故向绿窗啼。
侬居石城下，郎到石城游。自郎石城出，长在石城头。
海客乘天风，将船远行役。譬如云中鸟，一去无踪迹。
大堤花月夜，长江春水流。东风正上信，春夜特来游。
蕙草娇红蕚，时光舞碧鸡。城中美年少，相见白铜鞮。
少年襄阳地，来往襄阳城。城中轻薄子，知妾解秦筝。
玉溆花红发，金塘水碧流。相逢畏相失，并著采莲舟。
帝子不可见，秋风来暮思。婵娟湘江月，千载空蛾眉。
万里边城远，千山行路难。举头唯见日，何处是长安。
汉庭无大议，戎虏几先和。莫羡倾城色，昭君恨最多。
万树江边杏，新开一夜风。满园深浅色，照在绿波中。
上苑何穷树，花开次第新。香车与丝骑，风静亦生尘。
晚游临碧殿，日上望春亭。芳树罗仙仗，晴山展翠屏。
一夜好风吹，新花一万枝。风前调玉管，花下簇金羁。
阊阖春风起，蓬莱雪水消。相将折杨柳，争取最长条。
渌水明秋月，南湖采白苹。荷花娇欲语，愁杀荡舟人。
何处秋风至？萧萧送鴈群。朝来入庭树，孤客最先闻。
虽入秦帝宫，不上秦帝床。夜夜玉窗里，与他卷罗裳。
自从君弃妾，憔悴不羞人。惟余坏粉泪，未免映衫匀。
妾年初二八，两度嫁狂夫。薄命今犹在，坚贞扫地无。
自拳五色毬，迸入他人宅。却捉苍头奴，玉鞭打一百。
面白如削玉，猖狂曲江曲。马上黄金鞍，适来新赌得。
遗却珊瑚鞭，白马骄不行。章台折杨柳，春草路旁情。
壮士不曾悲，悲即无回期。如何易水上，未歌先泪垂。
红颜称绝代，欲并真无侣。独有镜中人，由来自相许。
自君之出矣，梁尘静不飞。思君如满月，夜夜减容晖。
自君之出矣，弦吹绝无声。思君如百草，撩乱逐春生。
自君之出矣，宝镜为谁明。思君如陇水，长闻呜咽声。
自君之出矣，万物看成古。千寻葶苈枝，争奈长长苦。
辽阳望河县，白首无由见。海上珊瑚枝，年年寄春燕。
君行登陇上，妾梦在闺中。玉筯千行落，银床一半空。
绮席春眠觉，纱窗晓望迷。朦胧残梦里，犹自在辽西。
杨柳黄金穗，梧桐碧玉枝。春来消息断，早晚是归时。
玳织鸳鸯履，金装翡翠簪。畏人相问著，不拟到城南。
手把杏花枝，未曾经别离。黄昏掩闺后，寂寞自心知。
送别未能旋，相望连水口。船行欲映洲，几度急摇手。
渚宫杨柳暗，麦城朝雉飞。可怜踏青伴，乘暖著轻衣。
今日好南风，商旅相催发。沙头樯竿上，始见春江阔。
风烟纪南城，尘土荆门路。天寒猎兽者，走上樊姬墓。
君家定何处？妾住在横塘。停舟暂借问，或恐是同乡。
家临九江水，去来九江侧。同是长干人，生小不相识。
下渚多风浪，莲舟渐觉稀。那能不相待，独自逆潮归。
三江潮水急，五湖风浪涌。由来花性轻，莫畏莲舟重。
月暗送湖风，相寻路不通。菱歌唱不辍，知在此塘中。
自与王孙别，频看黄鸟飞。应由春草误，著处不成归。
不寐倦长更，披衣出户行。月寒秋竹冷，风切夜窗声。
香销连理带，尘覆合欢杯。嬾卧相思枕，愁吟起夜来。
念远心如烧，不觉中夜起。桃花带露泛，立在月明里。
愁人夜独伤，灭烛卧兰房。祗恐多情月，旋来照妾床。
敢嗟君不怜，自是命不谐。著破三条裾，却还双股钗。
江水春沈沈，上有双竹林。竹叶坏水色，郎亦坏人心。
摇漾越江春，相将看白苹。归时不觉夜，出浦月随人。
家寄征江岸，征人几岁游。不知潮水信，每日到沙头。
乘晓南湖去，参差叠浪横。前洲在何处？雾里鴈嘤嘤。
青青树中草，托根非不危。草生树却死，荣枯君可知。
烟柳飞轻絮，风榆落小钱。蒙蒙百花里，罗绮竞秋千。
骋望登香阁，争高下砌台。林间踏青去，席上意钱来。
行乐三春节，林花百和香。当年重意气，先占鬬鸡场。
莲子不可得，荷花生水中。犹胜道傍柳，无事荡春风。
渌萍与荷叶，同时一水中。风吹荷叶在，渌萍西复东。
莲花未开时，苦心终日卷。春水徒荡漾，荷花未开展。
芙蓉初出水，菡萏露中花。风吹著枯木，无奈值空槎。
可怜江北女，惯唱江南曲。摇荡木兰舟，双凫不成浴。
郎为匕上香，妾为笼上灰。归时虽暖热，去罢生尘埃。
夜裁鸳鸯绮，朝织蒲桃绫。欲试一寸心，待缝三尺冰。
怜时鱼得水，怨罢商与参。不如山支子，却解结同心。
红颜感暮花，白日同流水。思君如孤灯，一夜一心死。
金花折风帽，白马小迟回。翩翩舞广袖，似鸟海东来。
双带仍分影，同心巧结香。不应须换彩，意欲媚浓妆。
闺烛无人影，罗屏有梦魂。近来音耗绝，终日望君门。
镂月成歌扇，裁云作舞衣。自怜回雪影，好取洛川归。
嬾正鸳鸯被，羞褰玳瑁床。春风别有意，密处也寻香。
开箧泪霑襦，见君前日书。夜台空寂寞，犹见紫云车。
抱玉三朝楚，怀书十上秦。年年洛阳陌，花鸟弄归人。
四海游长倦，百年愁半侵。赖窥明镜里，时见丈夫心。
幽人惜春暮，潭上折芳草。佳期何时还，欲寄千里道。
白日依山尽，黄河入海流。欲穷千里目，更上一层楼。
自君之出矣，弦吹绝无声。思君如百草，撩乱逐春生。
因缘苟会合，万里犹同乡。运命尚不谐，隔壁无津梁。
自觉劳乡梦，无人见客心。空余庭草色，日日伴愁襟。
疎钟何处来，度竹兼拂水。渐逐微风声，依依犹在耳。
江南渌水多，顾影逗轻波。落日秦云里，山高奈若何。
闻说到扬州，吹箫忆旧游。人来多不见，莫是上迷楼。
还乡不见家，年老眼多泪。车马上河桥，城中好天气。
漾漾带山光，澄澄倒林影。那知石上喧，却忆山中静。
尚有绨袍赠，应怜范叔寒。不知天下士，犹作布衣看。
积雪与天迥，屯军连塞愁。谁知此行迈，不为觅封侯。
耕地桑柘间，地肥菜常熟。为问葵藿资，何如庙堂肉。
红颜怆为别，白发始相逢。唯余昔时泪，无复旧时容。
出门何所见，春色满平芜。可叹无知己，高阳一酒徒。
柳色惊心事，春风厌索居。方知一杯酒，犹胜百家书。
州县才难适，云山道欲穷。揣摩惭黠吏，栖隐谢愚公。
百年已过半，秋至转饥寒。为问彭州牧，何时救急难。
百宝装腰带，真珠络臂鞲。笑时花近眼，舞罢锦缠头。
江边踏青罢，回首见旌旗。风起春城暮，高楼鼓角悲。
迟日江山丽，春风花草香。泥融飞燕子，沙暖睡鸳鸯。
东来万里客，乱定几年归。肠断江城鴈，高高正北飞。
为嗔王录事，不寄草堂赀。昨属愁春雨，能忘欲漏时。
日出篱东水，云生舍北泥。竹高鸣翡翠，沙僻舞鹍鸡。
蔼蔼花蘂乱，飞飞蜂蝶多。幽栖身懒动，客至欲如何。
凿井交椶叶，开渠断竹根。扁舟轻褭缆，小径曲通村。
急雨捎溪足，斜晖转树腰。隔巢黄鸟竝，翻藻白鱼跳。
舍下笋穿壁，庭中藤刺簷。地晴丝冉冉，江白草纤纤。
江动月移石，溪虚云傍花。鸟栖知故道，帆过宿谁家。
雨后过畦润，花残步屐迟。把文惊小陆，好客见当时。
遗庙丹青落，空山草木长。犹闻辞后主，不复卧南阳。
功盖三分国，名高八阵图。江流石不转，遗恨失吞吴。
人烟生处僻，虎迹过新蹄。野鹘翻窥草，村船逆上溪。
钓艇收缗尽，昏鸦接翅归。月生初学扇，云细不成衣。
万国尚防寇，故园今若何。昔归相识少，早已战场多。
身觉省郎在，家须农事归。年深荒草径，老恐失柴扉。
金丝镂箭镞，皂尾制旗竿。一自风尘起，犹嗟行路难。
胡虏何曾盛，干戈不肯休。闾阎听小子，谈话觅封侯。
贞观铜牙弩，开元锦兽张。花门小前好，此物弃沙场。
今日翔麟马，先宜驾鼓车。无劳问河北，诸将觉荣华。
任转江淮粟，休添苑囿兵。由来貔虎士，不满凤皇城。
江上亦秋色，火云终不移。巫山犹锦树，南国且黄鹂。
每恨陶彭泽，无钱对菊花。如今九日至，自觉酒须赊。
病减诗仍拙，吟多意有余。莫看江总老，犹被赏时鱼。
闻道巴山里，春船正好行。都将百年兴，一望九江城。
水槛温江口，茅堂石笋西。移船先主庙，洗药淙沙溪。
设道春来好，狂风大放颠。吹花随水去，飜却钓鱼船。
三月雪连夜，未应伤物华。只缘春欲尽，留著伴棃花。
寒食少天气，东风多柳花。小桃知客意，春尽始开花。
白马紫连钱，嘶鸣丹阙前。闻珂自蝶躞，不要下金鞭。
舞怯铢衣重，笑疑桃脸开。方知汉成帝，虚筑避风台。
倾酒向涟漪，乘流东去时。寸心同尺璧，投此报冯夷。
江曲全萦楚，雪飞半自秦。岘山回首望，如别故关人。
浦烟函夜色，冷日转秋旻。自有沈碑石，清光不照人。
楚岸云空合，楚城人不来。只今谁善舞，莫恨发阳台。
行背青山郭，吟当白露秋。风流无屈宋，空咏古荆州。
晚来渔父喜，罾重欲收迟。恐有长江使，金钱愿赎龟。
去指龙沙路，徒悬象阙心。夜凉无远梦，不为偶闻砧。
霁云疎有叶，雨浪细无花。稳放扁舟去，江天自有涯。
好日当秋半，层波动旅肠。已行千里外，谁与共秋光。
润色非东里，官曹更建章。宦游难自定，来唤櫂船郎。
夜江清未晓，徒惜月光沈。不是因行乐，堪伤老大心。
翳日多乔木，维舟取束薪。静听江叟语，俱是厌兵人。
箭漏日初短，汀烟草未衰。雨余虽更绿，不是采苹时。
山雨夜来涨，喜鱼跳满江。岸沙平欲尽，垂蓼入船窗。
渚边新雁下，舟上独凄凉。俱是南来客，怜君缀一行。
牵路沿江狭，沙崩岸不平。尽知行处险，谁肯载时轻。
云密连江暗，风斜著物鸣。一杯真战将，笑尔作愁兵。
柳拂斜开路，篱边数户村。可能还有意，不掩向江门。
不识桓公渴，徒吟子美诗。江清唯独看，心外更谁知。
憔悴异灵均，非谗作逐臣。如逢渔父问，未是独醒人。
水涵秋色静，云带夕阳高。诗癖非吾病，何妨吮短毫。
登舟非古岸，还似阻西陵。箕伯无多少，回头讵不能。
帆翅初张处，云鹏怒翼同。莫愁千里路，自有到来风。
秋云久无雨，江燕社犹飞。却笑舟中客，今年未得归。
佳节虽逢菊，浮生正似萍。故山何处望，荒岸小长亭。
行到楚江岸，苍茫人正迷。秖知秦塞远，格磔鹧鸪啼。
月下江流静，村荒人语稀。鹭鸶虽有伴，仍共影双飞。
斗转月未落，舟行夜已深。有村知不远，风便数声砧。
櫂惊沙鸟迅，飞溅夕阳波。不顾鱼多处，应防一目罗。
渐觉江天远，难逢故国书。可能无往事，空食鼎中鱼。
岸草连荒色，村声乐稔年。晚晴初获稻，闲却采莲船。
滩浅争游鹭，江清易见鱼。怪来吟未足，秋物欠红蕖。
蛩响依莎草，萤飞透水烟。夜凉谁咏史，空泊运租船。
睡稳叶舟轻，风微浪不惊。任君芦苇岸，终夜动秋声。
自念平生意，曾期一郡符。岂知因谪宦，斑鬓入江湖。
烟渚复烟渚，画屏休画屏。引愁天末去，数点暮山青。
水天凉夜月，不是惜清光。好物随人秘，秦淮忆建康。
古来多思客，摇落恨江潭。今日秋风至，萧疎独沔南。
暎竹疑村好，穿芦觉渚幽。渐安无旷土，姜芋当农收。
秋风动客心，寂寂不成吟。飞上危樯立，啼乌报好音。
见底高秋水，开怀万里天。旅吟还有伴，沙柳数枝蝉。
九日自佳节，扁舟无一杯。曹园旧尊酒，戏马忆高台。
兵火有余烬，贫村才数家。无人争晓渡，残月下寒沙。
渚禽菱芡足，不向稻粱争。静宿凉湾月，应无失侣声。
轻云未护霜，树杪橘初黄。信是知名物，微风过水香。
渺渺望天涯，清涟浸赤霞。难逢星汉使，乌鹊日乘槎。
土旷深耕少，江平远钓多。生平皆弃本，金革竟如何。
海月非常物，等闲不可寻。披沙应有地，浅处定无金。
风晚冷飕飕，芦花已白头。旧来红叶寺，堪忆玉京秋。
风好来无阵，云闲去有踪。钓歌无远近，应喜罢艨艟。
吴疆连楚甸，楚俗异吴乡。漫把尊中物，无人啄蟹筐。
岸绿野烟远，江红斜照微。撑开小渔艇，应到月明归。
雨余江始涨，漾漾见流薪。曾叹河中木，斯言忆古人。
叶舟维夏口，烟野独行时。不见头陀寺，空怀幼妇碑。
晚泊武昌岸，津亭疎柳风。数株曾手植，好事忆陶公。
坠露晓犹浓，秋花不易逢。涉江虽已晚，高树搴芙蓉。
舟航依浦定，星斗满江寒。若比阴霾日，何妨夜未阑。
近戍离金落，孤岑望火门。唯将知命意，潇洒向乾坤。
丛菊生堤上，此花长后时。有人还采掇，何必在春期。
夕景残霞落，秋寒细雨晴。短缨何用濯，舟在月中行。
堤坏漏江水，地坳成野塘。晚荷人不折，留取作秋香。
左宦终何路，摅怀亦自宽。襞牋嘲白鹭，无意喻枭鸾。
楼空人不归，云似去时衣。黄鹤无心下，长应笑令威。
白帝朝惊浪，浔阳暮暎云。等闲生险易，世路秖如君。
橹慢开轻浪，帆虚带白云。客船虽狭小，容得庾将军。
风雨正甘寝，云霓忽晚晴。放歌虽自遣，一岁又峥嵘。
静看秋江水，风微浪渐平。人间驰竞处，尘土自波成。
风劲帆方疾，风回櫂却迟。较量人世事，不校一毫厘。
咫尺愁风雨，匡庐不可登。秖疑云雾窟，犹有六朝僧。
幽思正迟迟，沙边濯弄时。自怜非博物，犹未识凫葵。
曾有烟波客，能歌西塞山。落帆唯待月，一钓紫菱湾。
千顷水纹细，一拳岚影孤。君山寒树绿，曾过洞庭湖。
光阔重湖水，低斜远雁行。未曾无兴咏，多谢沈东阳。
晚菊绕江垒，忽如开古屏。莫言时节过，白日有余馨。
秋寒鹰隼健，逐雀下云空。知是江湖阔，无心击塞鸿。
日落长亭晚，山门步障青。可怜无酒分，处处有旗亭。
江草何多思，冬青尚满洲。谁能惊𫛳鸟，作赋为沙鸥。
远岸无行树，经霜有半红。停船搜好句，题叶赠江枫。
身世比行舟，无风亦暂休。敢言终破浪，唯愿稳乘流。
数亩苍苔石，烟蒙鹤卵洲。定因词客遇，名字始风流。
兴闲停桂楫，路好过松门。不负佳山水，还开酒一尊。
幽怀念烟水，长恨隔龙沙。今日膝王阁，分明见落霞。
短楫休敲桂，孤根自驻萍。自怜非劒气，空向斗牛星。
江流何渺渺，怀古独依依。渔父非贤者，芦中但有矶。
高浪如银屋，江风一发时。笔端降太白，才大语终奇。
细竹渔家路，晴阳看结缯。喜来邀客坐，分与折腰菱。
幸有烟波兴，宁辞笔砚劳。缘情无怨刺，却似反离骚。
平湖五百里，江水想通波。不奈扁舟去，其如决计何。
数峰云断处，去岸暎高山。身到韦江日，犹应未得闲。
一湾斜照水，三版顺风船。未敢相邀约，劳生秖自怜。
江雨正霏微，江村晚渡稀。何曾妨钓艇，更待得鱼归。
沙上独行时，高吟到楚词。难将垂岸蓼，盈把当江蓠。
新野旧楼名，浔阳胜赏情。照人长一色，江月共凄清。
愿饮西江水，那吟北渚愁。莫教留滞迹，远比蔡昭侯。
湖口分江水，东流独有情。当时好风物，谁伴谢宣城。
浔阳江畔菊，应似古来秋。为问幽栖客，吟时得酒不。
高峰有佳号，千尺倚寒松。若使𬬻烟在，犹应为上公。
万木已清霜，江边村事忙。故溪黄稻熟，一夜梦中香。
楚水苦萦回，征帆落又开。可缘非直路，却有好风来。
远谪岁时晏，暮江风雨寒。仍愁系舟处，惊梦近长滩。
夜月霁未好，云泉堪梦归。如何建章漏，催著早朝衣。
月黑雁飞高，单于夜遁逃。欲将轻骑逐，大雪满弓刀。
谤言三至后，直道叹何如。今日蓝溪水，无人不夜鱼。
一官叨下秩，九棘谢知音。芳草文园路，春愁满别心。
燕赵悲歌士，相逢剧孟家。寸心言不尽，前路日将斜。
轩骑来相访，渔樵悔晚归。更怜垂露迹，花里点墙衣。
不见承明客，愁闻长乐钟。马卿何早世，汉主欲登封。
野竹通溪冷，秋泉入户鸣。乱来人不到，芳草上堦生。
采菊偏相忆，传香寄便风。今朝竹林下，莫使桂尊空。
艳静如笼月，香寒未逐风。桃花徒照地，终被笑妖红。
药径深红藓，山窗满翠微。羡君花下酒，蝴蝶梦中飞。
望山登春台，目尽趣难极。晚景下平阡，花际霞峰色。
静宜樵隐度，远与车马隔。有时行药来，喜遇归山客。
片霞照仙井，泉底桃花红。那知幽石下，不与武陵通。
引蔓出云树，垂纶覆巢鹤。幽人对酒时，苔上闲花落。
池上静难厌，云间欲去晚。忽背夕阳飞，乘兴清风远。
几转到青山，数重度流水。秦人入云去，知向桃源里。
春畦生百药，花叶香初霁。好容似风光，偏来入丛蕙。
净与溪色连，幽宜松雨滴。谁知古石上，不染世人迹。
远岫见如近，千里一窗里。坐来石上云，乍谓壶中起。
暗归草堂静，半入花园去。有时载酒来，不与清风遇。
幽鸟清涟上，兴来看不足。新篁压水低，昨夜鸳鸯宿。
穿云来自远，激砌流偏驶。能资庭户幽，更引海禽至。
乍依菱蔓聚，尽向芦花灭。更喜好风来，数片翻晴雪。
风送出山钟，云霞度水浅。欲知声尽处，鸟灭寥天远。
永日兴难忘，掇芳春陂曲。新晴花枝下，爱此苔水绿。
临池构杏梁，待客归烟塘。水上褰帘好，莲开杜若香。
有意莲叶间，瞥然下高树。擘波得潜鱼，一点翠光去。
幽石生芙蓉，百花惭美色。远笑越溪女，闻芳不可识。
乱石跳素波，寒声闻几处。飕飕暝风引，散出空林去。
虽因朔风至，不向瑶台侧。唯助苦寒松，偏明后雕色。
田鹤望碧霄，无风亦自举。单飞后片云，早晚及前侣。
家住凤城南，门临古陂曲。时怜上林雁，半入池塘宿。
岁去人头白，秋来树叶黄。搔头向黄叶，与尔共悲伤。
将牛何处去，耕彼故城东。相伴有田父，相欢惟牧童。
将牛何处去，耕彼西阳城。叔闲修农具，直者伴我耕。
将船何处去，钓彼大回中。叔静能鼓桡，正者随弱翁。
将船何处去，送客小回南。有时逢恶客，还家亦少酣。
石宫春云白，白云宜苍苔。拂云践石径，俗士谁能来。
石宫夏水寒，寒水宜高林。远风吹萝蔓，野客熙清阴。
石宫秋气清，清气宜山谷。落叶逐霜风，幽人爱松竹。
石宫冬日煖，煖日宜温泉。晨光静水雾，逸者犹安眠。
调与时人背，心将静者论。终年帝城里，不识五侯门。
辽阳望河县，白首无由见。海上珊瑚枝，年年寄春燕。
人日兼春日，长怀复短怀。遥知双彩胜，并在一金钗。
经月愁闻雨，新年苦忆君。何时共登眺，整屐待晴云。
重门敞春夕，灯烛霭余辉。醉我百尊酒，留连夜未归。
骏马绣障泥，红尘扑四蹄。归时何太晚，日照杏花西。
绣幕珊瑚钩，春开翡翠楼。深情不肯道，娇倚钿箜篌。
封疆七百里，禄秩二千石。拥节祠太山，寒天霜草白。
碧玉徒强名，冰壶难比德。唯当寂照心，可并奫沦色。
知有前期在，欢如此夜中。无将故人酒，不及古淳风。
入谷多春兴，乘舟棹碧浔。山云昨夜雨，溪水晓来深。
旧国迷江树，他乡近海门。移家南渡久，童稚解方言。
桂水饶枫杉，荆南足烟雨。犹疑黛色中，复是雒阳岨。
朝见巴江客，暮见巴江客。云帆傥暂停，中路阳台夕。
落日事搴陟，西南投一峰。诚知秋水浅，但怯无人踪。
长信多秋气，昭阳借月华。那堪闭永巷，闻道选良家。
接影武昌城，分行汉南道。何事闲门外，空对青山老。
少室尽西峰，鸣臯隐南面。柴门纵复关，终日窗中见。
上路各乘轩，高明尽鸣玉。宁知涧下人，自爱轻波渌。
草徧颍阳山，花开武陵水。春色既已同，人心亦相似。
山馆长寂寂，闲云朝夕来。空庭复何有，落日照青苔。
嫩叶生初茂，残花少更鲜。结根龙藏侧，故欲并青莲。
西塞云山远，东风道路长。人心胜潮水，相送过浔阳。
花枝出建章，凤管发昭阳。借问承恩者，双蛾几许长。
春风来几日，先入辟疆园。身外无余事，闲吟昼闭门。
湘水风日满，楚山朝夕空。连峰虽已见，犹念长云中。
散点空堦下，闲凝细雨中。那能久相伴，嗟尔𣨼秋风。
海岸耕残雪，溪沙钓夕阳。客中何所有，春草渐看长。
高山迥欲登，远水深难渡。杳杳复漫漫，行人别家去。
千年古貌多，八月秋涛晚。偶被主人留，那知来近远。
巧解逢人笑，还能乱蝶飞。春时风入户，几片落朝衣。
行随新树深，梦隔重江远。迢递风日间，苍茫洲渚晚。
细草亦全高，秋毫乍堪比。及至干霄日，何人复居此。
欲逐淮潮上，暂停渔子沟。相望知不见，终是屡回头。
霜风惊度雁，月露皓疎林。处处砧声发，星河秋夜深。
放溜出江口，回瞻松栝深。不知舟中月，更引湖间心。
夜雨须停棹，秋风暗入衣。见君尝北望，何事却南归。
南桥春日暮，杨柳带青渠。不得同携手，空成意有余。
陇首怨西征，岭南雁北顾。行人与流水，共向闽中去。
从来无检束，只欲老烟霞。鸡犬声相应，深山有几家。
底事洪泽壁，空留黄绢词。年年淮水上，行客不胜悲。
夜夜梦莲宫，无由见远公。朝来出门望，知在雪山中。
落日晴江里，荆歌艳楚腰。采莲从小惯，十五即乘潮。
梦里君王近，宫中河汉高。秋风能再热，团扇不辞劳。
新作蛾眉样，谁将月里同。有来凡几日，相效满城中。
飞雪带春风，裴回乱绕空。君看似花处，偏在洛阳东。
佳人成古石，藓驳覆花黄。犹有春山杏，枝枝似薄妆。
独坐贡闱里，愁心芳草生。山公昨夜事，应见此时情。
白日依山尽，黄河入海流。欲穷千里目，更上一层楼。
杨柳东风树，青青夹御河。近来攀折苦，应为别离多。
投珠恐见疑，抱玉但垂泣。道在君不举，功成叹何及。
省署开文苑，沧浪学钓翁。穷冬时短晷，日尽西南天。
银钥开香阁，金台照夜灯。长征君自惯，独卧妾何曾。
洪炉无久停，日月速若飞。忽然冲人身，饮酒不须疑。
归梦如春水，悠悠遶故乡。驻马渡江处，望乡待归舟。
六月度开云，三峰翫山翠。尔时黄绶屈，别后青云致。
繁阴乍隐洲，落叶初飞浦。萧萧楚客帆，暮入寒江雨。
楚塞望苍然，寒林古戍边。秋风人渡水，落日雁飞天。
北林夜方久，南月影频移。何啻飞三匝，犹言未得枝。
北邙不种田，但种松与柏。松柏未生处，留待市朝客。
久是烟霞客，潭深钓得鱼。不知芸阁上，遗校几多书。
稷卨今为相，明君复是尧。宁知买臣困，犹负会稽樵。
阮客身何在，仙云洞口横。人间不到处，今日此中行。
明月双溪水，清风八咏楼。昔年为客处，今日送君游。
江南季春天，莼叶细如弦。池边草作迳，湖上叶如船。
醉中还有梦，身外已无心。明镜唯知老，青山何处深。
觉地本随身，灵山重结因。如何战鸟佛，不化捕鱼人。
此观十年游，此房千里宿。还来旧窗下，更取君书读。
东瓯传旧俗，风日江边好。何处乐神声，夷歌出烟岛。
凄清回泊夜，沦波激石响。村边草市桥，月下罟师网。
谁家无春酒，何处无春鸟。夜宿桃花村，踏歌接天晓。
宛转若游丝，浅深栽绿崦。年年立春后，即被啼莺占。
空山无鸟迹，何物如人意。委曲结绳文，离披草书字。
薜荔作禅庵，重叠庵边树。空山径欲绝，也有人知处。
风摆莲衣干，月背鸟巢寒。文鱼翻乱叶，翠羽上危栏。
湛湛碧涟漪，老松欹侧卧。悠扬绿萝影，下拂波纹破。
新茶已上焙，旧架忧生醭。旋旋续新烟，呼儿劈寒木。
谷中谁弹琴，琴响谷冥寂。因君扣商调，草虫惊暗壁。
靃靡汀草碧，淋森鹭毛白。夜起沙月中，思量捕鱼策。
终日吟天风，有时天籁止。问渠何旨意，恐落凡人耳。
时菊凝晓露，露华滴秋湾。仙人酿酒熟，醉里飞空山。
采藕平湖上，藕泥封藕节。船影入荷香，莫冲莲柄折。
引烛踏仙泥，时时乱乳燕。不知何道士，手把灵书卷。
吹沙复喷石，曲折仍圆旋。野客漱流时，杯黏落花片。
远山谁放烧，疑是坛边醮。仙人错下山，拍手坛边笑。
遥闻林下语，知是经行所。日暮香风时，诸天散花雨。
五十余年别，伶俜道不行。却来书处在，惆怅似前生。
故人行迹灭，秋草向南悲。不欲频回步，孀妻正哭时。
百舌春来哑，愁人共待晴。不关秋水事，饮恨亦无声。
悠悠南国思，夜向江南泊。楚客断肠时，月明枫子落。
园莺啼已倦，树树陨香红。不是春相背，当由己自翁。
莺声满御隄，隄柳拂丝齐。风送名花落，香红衬马蹄。
珂珮逐鸣驺，王孙结伴游。金丸落飞鸟，乘兴醉青楼。
苇萧中辟户，相映绿淮流。莫讶春潮阔，鸥边可泊舟。
昔别吴堤雨，春帆去较迟。江波千里绿，囗囗囗囗囗。
凉月挂层峰，萝林落叶重。掩关深畏虎，风起撼长松。
高阁成长望，江流雁呌哀。凄凉故吴事，麋鹿走荒台。
江清白鸟斜，荡桨罥苹花。听唱菱歌晚，回塘月照沙。
采莲溪上女，舟小怯摇风。惊起鸳鸯宿，水云撩乱红。
带水摘禾穗，夜捣具晨炊。县帖取社长，嗔怪见官迟。
不𦶟香炉烟，蒲团坐如铁。尝想同夜禅，风堕松顶雪。
闻道昭阳宴，嚬蛾落叶中。清歌逐寒月，遥夜入深宫。
反照入闾巷，忧来与谁语。古道无人行，秋风动禾黍。
高秋夜分后，远客雁来时。寂寞重门掩，无人问所思。
双林花已尽，叶色占残芳。若问同游客，高年最断肠。
匹马晓路归，悠悠渭川道。晴山向孤城，秋日满白草。
开帘见新月，便即下堦拜。细语人不闻，北风吹裙带。
旅行虽别路，日暮各思归。欲下今朝泪，知君亦湿衣。
白首独一身，青山为四隣。虽行故乡陌，不见故乡人。
孔融过五十，海内故人稀。相府恩犹在，知君未拂衣。
送客攀花后，寻僧坐竹时。明朝莫回望，青草马行迟。
虽过老人宅，不解老人心。何事斜阳里，栽松欲待阴。
忆昨秋风起，君曾叹逐臣。何言芳草日，自作九泉人。
旧友无由见，孤坟草欲长。月斜邻笛尽，车马出山阳。
白发悤悤色，青山草草心。远公仍下世，从此别东林。
手把杏花枝，未曾经离别。黄昏掩门后，寂寞自心知。
千种庭前树，人移树不移。看花愁作别，不及未栽时。
禁琐天浆嫩，虞行夜月寒。一瓢那可醉，应遣试尝看。
匣中三尺剑，天上少微星。勿谓相去远，壮心曾不停。
古有弓旌礼，今徴草泽臣。方同白衣见，不是弃𦈡人。
华亭不相识，卫国复谁知。怅望冲天羽，甘心任画师。
海上神山绿，溪边杏树红。不知何处去，月照玉楼空。
莫问苍梧远，而今世路难。胡尘不到处，即是小长安。
丈夫不感恩，感恩宁有泪。心头感恩血，一滴染天地。
临风脱佩劒，相劝静胡尘。自料无筋力，何由荅故人。
衰病苦奔走，未尝追旧游。何言问憔悴，此日驻方舟。
远道曳故屐，余春会高斋。因言别离久，得尽平生怀。
敝邑连山远，仙舟数刻同。多惭屡回首，前路在泥中。
后会知不远，今欢亦愿留。江天梅雨散，况在月中楼。
自公来问易，不复待加年。更有垂帘会，遥知续草玄。
阳春已三日，会友闻昨夜。可爱剡溪僧，独寻陶景舍。
雨落湿孤客，心惊比栖鸟。空阶夜滴繁，相乱应到晓。
高会枣树宅，清言莲社僧。两乡同夜雨，旅馆又无灯。
谤议不自辨，亲朋那得知。雨中驱马去，非是独伤离。
离室雨初晦，客程云陡暗。方为对吏人，敢望邮童探。
纵酒常掷盏，狂歌时入室。离群怨雨声，幽抑方成疾。
知疑奸叟谤，闲与情人话。犹是别时灯，不眠同此夜。
寒灯扬晓焰，重屋惊春雨。应想远行人，路逢泥泞阻。
灯光照虚屋，雨影悬空壁。一向簷下声，远来愁处滴。
楚僧话寂灭，俗虑比虚空。赖有残灯喻，相传昏暗中。
雨声乱灯影，明灭在空堦。并枉五言赠，知同万里怀。
回转沙岸近，欹斜林岭重。因君访遗迹，此日见真龙。
汉宫若远近，路在寒沙上。到死不得归，何人共南望。
寒郊好天气，劝酒莫辞频。扰扰钟陵市，无穷不醉人。
月出照关山，秋风人未还。清光无远近，乡泪半书间。
一鴈过连营，繁霜覆古城。胡笳在何处，半夜起边声。
西塞云山远，东风道路长。人心胜潮水，相送过浔阳。
偶来人境外，何处染嚣尘。倘许栖林下，僧中老此身。
麋鹿自成群，何人到白云。山中无外事，终日醉醺醺。
白发千茎雪，寒窗嬾著书。最怜吟苜蓿，不及向桑榆。
夜静河汉高，独坐庭前月。忽起故园思，动作经年别。
垂柳万条丝，春来织别离。行人攀折处，闺妾断肠时。
明月临沧海，闲云恋故山。诗名满天下，终日掩柴关。
谪戍孤城小，思家万里遥。汉廷求衞霍，劒佩上青霄。
野水连天碧，峰峦入海青。沧浪者谁子，一曲醉中听。
饮露身何洁，吟风韵更长。斜阳千万树，无处避螳螂。
拔翠五云中，擎天不计功。谁能凌绝顶，看取日升东。
雨湿松阴凉，风落松花细。独鹤爱清幽，飞来不飞去。
一公持一钵，相复度遥岑。地瘦无黄独，春来草更深。
为忆去年梅，凌寒特地来。门前空腊尽，浑未有花开。
西崦水泠泠，沿冈有游亭。自从春草长，遥见祗青青。
此意无所欲，闭门风景迟。柳条将白发，相对共垂丝。
北人归欲尽，犹自住萧山。闭户不曾出，诗名满世间。
画鹢春风里，迢遥去若飞。那能寄相忆，不并子猷归。
沅水连湘水，千波万浪中。知郎未得去，惭愧石尤风。
江明雨初歇，山暗云犹湿。未可动归桡，前程风浪急。
文案日成堆，愁眉拽不开。偷归瓮间卧，逢个楚狂来。
丝管霜天夜，烟尘淮水西。明朝上征去，相伴醉如泥。
不作十日别，烦君此相留。雨余江上月，好醉竹间楼。
上国杳未到，流年忽复新。回车不自识，君定送何人。
离亭一会宿，能有几人同。莫以回车泣，前途不尽穷。
西南积水远，老病喜生归。此地故人别，空余泪满衣。
夜光贮怀袖，待报一顾恩。日向江湖老，此心谁为论。
浪息定何时，龙门到恐迟。轻舟不敢渡，空立望旌旗。
沅湘流不尽，屈宋怨何深。日暮秋烟起，萧萧枫树林。
湘山千岭树，桂水九秋波。露重猨声绝，风清月色多。
佳山路不远，俗侣到常稀。及此烟霞暮，相看复欲归。
初入长门宫，谓言君戏妾。宁知秋风至，吹尽庭前叶。
手把杏花枝，未曾经别离。黄昏掩闺后，寂寞心自知。
出身三十年，发白衣犹碧。日暮倚朱门，从朱污袍赤。
芙蓉初出水，菡萏露中花。风吹著枯木，无奈值空槎。
岁月人间促，烟霞此地多。殷勤竹林寺，更得几回过。
四望无极路，千里流大河。秋风满离袂，唯老事唯多。
戚戚一西东，十年今始同。可怜歌酒夜，相对两衰翁。
孤鸾将鹤群，晴日丽春云。何幸晚飞者，清音长此闻。
岁去人头白，秋来树叶黄。搔头向黄叶，与尔共悲伤。
发白晓梳头，女惊妻泪流。不知丝色后，堪得几回秋。
空空古廊殿，寒月落斜晖。卧听未央曲，满箱歌舞衣。
妾年初二八，两度嫁狂夫。薄命今犹在，坚贞扫地无。
玉砌红花树，香风不敢吹。春光解天意，偏发殿南枝。
虹桥千步廊，半在水中央。天子方清暑，宫娃起夜妆。
辞辇复当熊，倾心奉六宫。君王若看貌，甘在众妃中。
鹫翎金仆姑，燕尾绣蝥弧。独立扬新令，千营共一呼。
林暗草惊风，将军夜引弓。平明寻白羽，没在石棱中。
月黑鴈飞高，单于夜遁逃。欲将轻骑逐，大雪满弓刀。
野幕敞琼筵，羌戎贺劳旋。醉和金甲舞，雷鼓动山川。
调箭又呼鹰，俱闻出世能。奔狐将迸雉，扫尽古丘陵。
亭亭七叶贵，荡荡一隅清。他日题麟阁，唯应独不名。
向日磨金镞，当风著锦衣。上城邀贼语，走马截雕飞。
不见僧中旧，仍逢雨后春。惜花将爱寺，俱是白头人。
萤火飏莲丛，水凉多夜风。离人将落叶，俱在一船中。
移舟试望家，漾漾似天涯。日暮满潭雪，白鸥和柳花。
有月曾同赏，无秋不共悲。如何与君别，又是菊花时。
北苑罗裙带，尘衢锦绣鞵。醉眠芳树下，半被落花埋。
新霁洛城端，千家积雪寒。未收清禁色，偏向上阳残。
路傍一株柳，此路向延州。延州在何处，此路起悠悠。
俱从四方事，共会九秋中。断蓬与落叶，相值各因风。
衰鬓朝临镜，将看却自疑。慙君明似月，照我白如丝。
野性迷尧历，松窗有道经。故人为柱史，为我数堦蓂。
胶胶司晨鸣，报尔东方旭。无事恋君轩，今君重凫鹄。
一鸟如霜雪，飞向白楼前。问君何以至，天子太平年。
紫塞连年戍，黄砂碛路穷。故人今夜宿，见月石楼中。
畏老身全老，逢春解惜春。今年看花伴，已少去年人。
今日忆君处，忆君君岂知。空余暗尘字，读罢泪仍垂。
嫁得瞿塘贾，朝朝悮妾期。早知潮有信，嫁与弄潮儿。
世故中年别，余生此会同。却将悲与病，来对朗陵翁。
榼小非由榼，星朗是酒星。解酲元有数，不用吓刘伶。
居北有朝路，居南无住人。劳师问家第，山色是南邻。
石色凝秋藓，峰形若夏云。谁留秦苑地，好赠杏溪君。
边头射雕将，走马出中军。远见平原上，翻身向暮云。
征戍在桑干，年年蓟水寒。殷勤驿西路，北去向长安。
何地可潸然，阳城烽树边。今朝望乡客，不饮北流泉。
绣帐博山𬬻，银鞍冯子都。黄昏莫攀折，惊起欲栖乌。
湘江斑竹枝，锦翅鹧鸪飞。处处湘云合，郎从何处归。
万事销身外，生涯在镜中。唯将满鬓雪，明日对秋风。
绣户朝眠起，开帘满地花。春风解人意，欲落妾西家。
金谷园中柳，春来似舞腰。何堪好风景，独上洛阳桥。
故国歌钟地，长桥车马尘。彭城阁边柳，偏似不胜春。
早雁忽为双，惊秋风水窗。夜长人自起，星月满空江。
江上三千雁，年年过故宫。可怜江上月，偏照断根蓬。
话旧全应老，逢春喜又悲。看花行拭泪，倍觉下楼迟。
献策不得意，驰车东出秦。暮年千里客，落日万家春。
自从君弃妾，憔悴不羞人。唯余坏粉泪，未免映衫匀。
独将支遁去，欲往戴颙家。晴野人临水，春山树发花。
晦日同携手，临流一望春。可怜杨柳陌，愁杀故乡人。
日落众山昏，萧萧暮雨繁。那堪两处宿，共听一声猨。
传书报刘尹，何事忆陶家。若为篱边菊，山中有此花。
山舍千年树，江亭万里云。回潮迎伍相，骤雨送湘君。
白发怱怱色，青山草草心。远公仍下世，从此别东林。
虽过老人宅，不解老人心。何事残阳里，栽松欲待阴。
孔融过五十，海内故人稀。相府恩犹在，知君未拂衣。
送客攀花后，寻僧坐竹时。明朝莫回望，青草马行迟。
旧友无由见，孤坟草欲长。月斜邻笛尽，车马出山阳。
旅行虽别路，日暮各思归。欲下今朝泪，知君亦湿衣。
风吹城上树，草没城边路。城里月明时，精灵自来去。
白首独一身，青山为四邻。虽行故乡陌，不见故乡人。
开帘见新月，便即下阶拜。细语人不闻，北风吹裙带。
鸣筝金粟柱，素手玉房前。欲得周郎顾，时时误拂弦。
文章似扬马，风骨又清羸。江汉君犹在，英灵信未衰。
我与雷居士，平生事远公。无人知是旧，共到影堂中。
主第辞高饮，石家赴宵会。金谷走车来，玉人骑马待。
香炉最高顶，中有高人住。日暮下山来，月明上山去。
苍苍中条山，厥形极奇磈。我欲涉其崖，濯足黄河水。
古刹栖杮林，绿阴覆苍瓦。岁晏来品题，拾叶总堪写。
逈临飞鸟上，高出世尘间。天势围平野，河流入断山。
夜潭有仙舸，与月当水中。嘉宾爱明月，游子惊秋风。
青蒲野陂水，白露明月天。中夜秋风起，心事坐潸然。
故交君独在，又欲与君离。我有新秋泪，非关宋玉悲。
玉节随东阁，金闺别旧僚。若为花满寺，跃马上河桥。
九江归路远，万里客舟还。若过巴江水，湘东满碧烟。
倦客惊危路，伤禽遶树枝。非逢暴公子，不敢涕流离。
别梦虽难觉，悲魂最易销。慇勤淮北岸，乡近去家遥。
尘浥多人路，泥归足燕家。可怜缭乱点，湿尽满宫花。
河畔多杨柳，追游尽狭斜。春风一回送，乱入莫愁家。
席上沈香枕，楼中荡子妻。那堪一夜里，长湿两行啼。
水阔尽南天，孤舟去渺然。惊秋路傍客，日暮数声蝉。
西蜀三千里，巴南水一方。晓云天际断，夜月峡中长。
花落千廻舞，莺声百啭歌。还同异方乐，不奈客愁多。
白浪暗江中，南泠路不通。高樯帆自满，出浦莫呼风。
粉落空床弃，尘生故箧留。先来无一半，情断不胜愁。
山水路悠悠，逢滩即𣨼留。西江风未便，何日到荆州。
辇路江枫暗，宫庭野草春。伤心庾开府，老作北朝臣。
幽径行迹稀，清阴苔色古。萧萧风欲来，乍似蓬山雨。
岸芳春色晓，水影夕阳微。寂寂深烟里，渔舟夜不归。
散下渚田中，隐见菰蒲里。哀鸣自相应，欲作凌风起。
春园芳已遍，绿蔓杂红英。独有深山客，时来辨药名。
苔色遍春石，桐阴入寒井。幽人独汲时，先乐残阳影。
横遮野水石，前带荒村道。来往见愁人，清风柳阴好。
今逢石上生，本自波中有。红艳秋风里，谁怜众芳后。
杳杳疎钟发，因风清复引。中宵独听之，似与东林近。
不随晴野尽，独向深松积。落照入寒光，偏能伴幽寂。
全欺芳蕙晚，似妬寒梅疾。撩乱发青条，春风来几日。
遗殿空长闭，乘鸾自不回。至今荒草上，寥落旧花开。
今日山晴后，残蝉菊发时。登楼见秋色，何处最相思。
蛩余窗下月，草湿堦前露。晚景凄我衣，秋风入庭树。
知有前期在，难分此夜中。无将故人酒，不及石尤风。
忆昔秋风起，君曾叹逐臣。何言芳草日，自作九泉人。
旧依支遁宿，曾与戴颙来。今日空林下，唯知见绿苔。
水国春雷早，阗阗若众车。自怜迁逐者，犹滞蛰藏余。
伏余西景移，风雨洒轻𫄨。燕拂青芜地，蝉鸣红叶枝。
衰鬓千茎雪，他乡一树花。今朝与君醉，忘却在长沙。
有月多共赏，无秋不共悲。如何与君别，又是菊黄时。
晓发梳临水，寒塘坐见秋。乡心正无限，一雁度南楼。
白雪高吟际，青霄远望中。谁言路遐旷，宫征暗相通。
朝为耕钟人，暮作刀枪鬼。相看父子血，共染城壕水。
山中砖塔闭，松下影堂新。恨不生前识，今朝礼画身。
河亭收酒器，语尽各西东。回首不相见，行车秋雨中。
去日丁宁别，情知寒食归。缘逢好天气，教熨看花衣。
谁是杏园主，一枝临古岐。从伤早春意，乞取欲开枝。
子规啼不歇，到晓口应穿。况是不眠夜，声声在耳边。
当初北涧别，直至此庭中。何意闻鞞耳，听君枝上风。
水面细风生，菱歌慢慢声。客亭临小市，灯火夜妆明。
水北金台路，年年行客稀。近闻天子使，多取雁门归。
何罪过长沙，年年北望家。重封岭头信，一树海边花。
芸香阁里人，采摘御园春。取此和仙药，犹治老病身。
小松初数尺，未有直生枝。闲即傍边立，看多长却迟。
夜久叶露滴，秋虫入户飞。卧多骨髓冷，起覆旧绵衣。
映水色不别，向月光还度。倾在荷叶中，有时看是露。
闲坐烧印香，满户松柏气。火尽转分明，青苔碑上字。
向壁暖悠悠，罗帏寒寂寂。斜照碧山图，松间一片石。
陈绿向参差，初红已重叠。中庭初扫地，绕树三两叶。
雨中棃果病，每树无数个。小儿出入看，一半鸟啄破。
晚艳出荒篱，冷香著秋水。忆向山中见，伴蛩石壁里。
朝日满园霜，牛冲篱落坏。扫掠黄叶中，时时一窠薤。
野桂香满溪，石莎寒覆水。爱此南涧头，终日潺湲里。
粉翅嫩如水，绕砌乍依风。日高山露解，飞入菊花中。
啾啾雀满树，霭霭东坡雨。田家夜无食，水中摘禾黍。
邻家人未识，床上坐堆堆。郎来傍门户，满口索钱财。
锦幛两边横，遮掩侍娘行。遣郎铺簟席，相并拜亲情。
三日入厨下，洗手作羹汤。未谙姑食性，先遣小姑尝。
寥落古行宫，宫花寂寞红。白头宫女在，闲坐说玄宗。
眼暗没功夫，慵来翦刻麤。自看花样古，称得少年无。
去年今日栽，临去见花开。好住守空院，夜间人不来。
桥上车马发，桥南烟树开。青山斜不断，迢递故乡来。
净扫黄金阶，飞霜皎如雪。下帘弹箜篌，不忍见秋月。
从来上台榭，不敢倚阑干。零落知成血，高楼直下看。
达晓寝衣冷，开帷霜露凝。风吹昨夜泪，一片枕前冰。
何处哭故人，青门水如箭。当时水头别，从此不相见。
车骑秦城远，囊装楚客贫。月明思远道，诗罢诉何人。
晴日登临好，春风各望家。垂杨夹城路，客思逐杨花。
玉英期共采，云岭独先过。应得灵芝也，诗情一倍多。
枳实遶僧房，攀枝置药囊。洞庭山上橘，霜落也应黄。
虚空无处所，髣髴似琉璃。诗境何人到，禅心又过诗。
倾盖见芳姿，晴天琼树枝。连城犹隐石，唯有卞和知。
万姓厌干戈，三边尚未和。将军夸宝劒，功在杀人多。
江浦程千里，离尊泪数行。无论吴与楚，俱是客他乡。
何处最悲辛，长亭临古津。往来舟檝路，前后别离人。
江南季冬月，红蟹大如𤬊。湖水龙为镜，炉峰气作烟。
露滴梧叶鸣，秋风桂花发。中有学仙侣，吹箫弄山月。
久作烟霞侣，𫏐将簪组亲。还同褚伯玉，入馆忝州人。
离樽闻夜笛，寥亮入寒城。月落车马散，凄恻主人情。
江南孟夏天，慈竹笋如编。蜃气为楼阁，蛙声作管弦。
江南仲秋天，鱏鼻大如船。雷是樟亭浪，苔为界石钱。
江南仲春天，细雨色如烟。丝为武昌柳，布作石门泉。
江南孟冬天，荻穗软如绵。绿绢芭蕉裂，黄金橘柚悬。
江南孟秋天，稻花白如毡。素腕慙新藕，残妆妒晚莲。
江南仲冬天，紫蔗节如鞭。海将盐作雪，山用火耕田。
独坐贡闱里，愁多芳草生。仙翁昨日事，应见此时情。
江南季夏天，身热汗如泉。蚊蚋成雷泽，袈裟作水田。
江南仲夏天，时雨下如川。卢橘垂金弹，甘蕉吐白莲。
江南季秋天，栗熟大如拳。枫叶红霞举，苍芦白浪川。
我有心中事，不与韦三说。秋夜洛阳城，明月照张八。
素丝带金地，窗间掬飞尘。偷得凤凰钗，门前乞行人。
新长青丝发，哑哑言语黠。随人敲铜镜，街头救明月。
东家新长儿，与妾同时生。竝长两心熟，到大相呼名。
阴风吹黄蒿，挽歌度秋水。车马却归城，孤坟月明里。
四海兵初偃，平津阁正开。谁知大炉下，还有不然灰。
暂入新丰市，犹闻旧酒香。抱琴沽一醉，尽日卧垂杨。
暂入新丰市，犹闻旧酒香。抱琴沽一醉，尽日卧垂杨。
含风摇砚水，带雨拂墙衣。乍似秋江上，渔家半掩扉。
孤高齐帝石，萧洒晋亭峰。境旷穷山外，城标涨海头。
日昃不复午，落花难归树。人生能几何，莫厌相逢遇。
良人久不至，惟恨锦屏孤。顦顇衣宽日，空房问女巫。
恨唱歌声咽，愁翻舞袖迟。西陵日欲暮，是妾断肠时。
别离非一处，此处最伤情。白发将春草，相随日日生。
岁月人间促，烟霞此地多。殷勤竹林寺，能得几廻过。
松叶堪为酒，春来酿几多。不辞山路远，踏雪也相过。
今朝杨子津，忽见五溪人。老病无余事，丹砂乞五斤。
寻源路已尽，笑入白云间。不解乘轺客，那知有此山。
爱彼云外人，求取磵底泉。风吹芭蕉拆，鸟啄梧桐落。
柳挂九衢丝，花飘万家雪。如何憔悴人，对此芳菲节。
南征复北还，扰扰百年间。自笑红尘里，生涯不暂闲。
纵横桃李枝，淡荡春风吹。美人歌白苎，万恨在蛾眉。
夜久喧暂息，池台惟月明。无因驻清景，日出事还生。
巧笑解迎人，晴雪香堪惜。随风蝶影翻，误点朝衣赤。
年少轻行乐，东城南陌头。与君寂寞意，共作草堂游。
朱门暎绿杨，双阙抵通庄。玉珮声逾远，红尘犹自香。
一杯宜病士，四体委胡床。𫏐得遗形处，陶然在醉乡。
名教自可乐，搢绅贵行道。何必学狂歌，深山对丰草。
言之或未行，前哲所不取。方寸虽浩然，因之三缄口。
美禄与贤人，相逢自可亲。愿将花柳月，尽赏醉乡春。
莫羡簷前柳，春风独早归。阳和次第发，桃李更芳菲。
常日区中暇，时闻象外言。曹溪有宗旨，一为勘心源。
马足早尘深，飘缨又满襟。吾师有甘露，为洗此时心。
十年曾一别，征路此相逢。马首向何处，夕阳千万峰。
清斋四体泰，白昼一室空。摧颓有古树，骚屑多悲风。
璿枢无停连，四序相错行。寄言赫曦景，今日一阴生。
空见水名敷，秦楼昔事无。临风驻征骑，聊复捋髭须。
晓风摇五两，残月映石壁。稍稍曙光开，片帆在空碧。
孤舟漾暧景，独鹤下秋空。安流日正昼，净绿天无风。
古树夕阳尽，空江暮霭收。寂寞扣船坐，独生千里愁。
猨声到枕上，愁梦纷难理。寂寞深夜寒，青霜落秋水。
枯荄没古基，駮藓蔽丰碑。向晚微风起，如闻坐啸时。
酒杯春醉好，飞雪晚庭闲。久忆同前赏，中林对远山。
随风柳絮轻，暎日杏花明。无奈花深处，流莺三数声。
隐映罗衫薄，轻盈玉腕圆。相逢不肯语，微笑画屏前。
知向辽东去，由来几许愁。破颜君莫怪，娇小不禁羞。
楼上吹箫罢，闺中刺绣阑。佳期不可见，尽日泪潺潺。
泪尽珊瑚枕，魂销玳瑁床。罗衣不忍著，羞见绣鸳鸯。
君去期花时，花时君不至。簷前双燕飞，落妾相思泪。
空闺灭烛后，罗幌独眠时。泪尽肠欲断，心知人不知。
秋风一夜至，吹尽后庭花。莫作经时别，西邻是宋家。
独自披衣坐，更深月露寒。隔帘肠欲断，争敢下堦看。
昨夜裙带解，今朝蟢子飞。铅华不可弃，莫是藁砧归。
万里行人至，深闺夜未眠。双眉灯下埽，不待镜台前。
家寄江东远，身对江西春。空见相思树，不见相思人。
重九共游娱，秋光景气殊。他时头似雪，还对插茱萸。
常日每齐眉，今朝共解颐。遥知大官膳，应与众雏嬉。
恩霑长寿酒，归遗同心人。满酌共君醉，一杯千万春。
征途无旅馆，当昼喜逢君。羸病仍留客，朝朝扫白云。
迟迟日气暖，漫漫雪天春。知君欲醉饮，思见此交亲。
春梅杂落雪，发树几花开。真须尽兴饮，仁里愿同来。
零雨慰斯人，斋心荐绿苹。山风箫鼓响，如祭敬亭神。
积润通千里，推诚奠一巵。回飙经画壁，忽似偃云旗。
爱此丘中物，烟霜尽日看。无穷碧云意，更助绿窗寒。
有意莲叶间，瞥然下高树。擘破得全鱼，一点翠光去。
方寻莲境去，又值竹房空。几韵飘寒玉，余清不在风。
六国唯求客，千金遂筑台。若令逢圣代，憔悴郭生回。
世上无穷事，生涯莫废诗。何曾好风月，不是忆君时。
三刀梦益州，一箭取辽城。伊陟无闻祖，韦贤不到孙。
海浪恬丹徼，边尘静异山。从今万里外，不复锁萧关。
戴胜飞晴野，凌澌下浊河。春风楼上望，谁见泪痕多。
楚塞金陵靖，巴山玉垒空。万方无一事，端拱大明宫。
雪霁长杨苑，冰开太液池。宫中行乐日，天下盛明时。
柳色烟相似，梨花雪不如。春风真有意，一一丽皇居。
月上宫花静，烟含苑树深。银台门已闭，仙漏夜沉沉。
九重青琐闼，百尺碧云楼。明月秋风起，珠帘上玉钩。
晓游临碧殿，日上望春亭。芳树罗仙仗，晴山展翠屏。
一夜好风吹，新花一万枝。风前调玉管，花下簇金羁。
阊阖春风起，蓬莱雪水消。相将折杨柳，争取最长条。
杨柳黄金穗，梧桐碧玉枝。春来消息断，早晚是归期。
玳织鸳鸯履，金装翡翠𥮾。畏人相问著，不拟到城南。
君行登陇上，妾梦在闺中。玉筯千行落，银床一半空。
绮席春眠觉，纱窗晓望迷。朦胧残梦里，犹自在辽西。
荒鸡隔水啼，汗马逐风嘶。终日随征斾，何时罢鼓鼙。
孤心眠夜雪，满眼是秋沙。万里犹防塞，三年不见家。
却望冰河阔，前登雪岭高。征人几多在，又拟战临洮。
胡风千里惊，汉月五更明。纵有还家梦，犹闻出塞声。
暮雪连青海，阴霞覆白山。可怜班定远，生入玉门关。
小苑莺歌歇，长门蝶舞多。眼看春又去，翠辇不经过。
锦车天外去，毳幕雪中开。魏阙苍龙远，萧关赤鴈哀。
一览断金集，载悲埋玉人。牙弦千古绝，珠泪万行新。
危事经非一，浮荣得是空。白头官舍里，今日又春风。
病来佳兴少，老去旧游稀。笑语纵横作，杯觞络绎飞。
不归丹掖去，铜竹漫云云。惟喜因过我，须知未贺君。
顷来多谑浪，此夕任喧纷。故态犹应在，行期未要闻。
谁谓我有耳，不闻凤皇鸣。朅来岐山下，日暮边鸿惊。
青青水中蒲，下有一双鱼。君今上陇去，我在与谁居。
青青水中蒲，长在水中居。寄语浮萍草，相随我不如。
青青水中蒲，叶短不出水。妇人不下堂，行子在万里。
湖上新亭好，公来日出初。水文浮枕簟，瓦影荫龟鱼。
汩汩几时休，从春复到秋。只言池未满，池满强交流。
竹洞何年有，公初斫竹开。洞门无锁钥，俗客不曾来。
南馆城阴阔，东湖水气多。直须台上看，始奈月明何。
自有人知处，那无步往踪。莫教安四壁，面面看芙蓉。
蔼蔼溪流慢，梢梢岸筿长。穿沙碧簳净，落水紫苞香。
闻说游湖棹，寻常到此回。应留醒心处，准拟醉时来。
蜂蝶去纷纷，香风隔岸闻。欲知花岛处，水上觅红云。
柳树谁人种，行行夹岸高。莫将条系缆，著处有蝉号。
新月迎宵挂，晴云到晚留。为遮西望眼，终是懒回头。
无尘从不扫，有鸟莫令弹。若要添风月，应除数百竿。
风雨秋池上，高荷盖水繁。未谙鸣摵摵，那似卷翻翻。
罫布畦堪数，枝分水莫寻。鱼肥知已秀，鹤没觉初深。
柳巷还飞絮，春余几许时。吏人休报事，公作送春诗。
源上花初发，公应日日来。丁宁红与紫，慎莫一时开。
郡楼乘晓上，尽日不能回。晚色将秋至，长风送月来。
非铸复非镕，泓澄忽此逢。鱼𫚥不用避，只是照蛟龙。
朝游孤屿南，暮戏孤屿北。所以孤屿鸟，与公尽相识。
非阁复非船，可居兼可过。君欲问方桥，方桥如此作。
乍似上青冥，初疑蹑菡萏。自无飞仙骨，欲度何由敢。
寒池月下明，新月池边曲。若不妒清妍，却成相映烛。
唤起窗全曙，催归日未西。无心花里鸟，更与尽情啼。
扰扰驰名者，谁能一日闲。我来无伴侣，把酒对南山。
直把春偿酒，都将命乞花。祗知闲信马，不觉误随车。
一壶情所寄，四句意能多。秋到无诗酒，其如月色何。
数日方离雪，今朝又出山。试凭高处望，隐约见潼关。
知音者诚希，念子不能别。行行天未晓，携酒踏明月。
万树江边杏，新开一夜风。满园深浅色，照在绿波中。
上苑何穷树，花间次第新。香车与丝骑，风静亦生尘。
风俗今和厚，君王在穆清。行看采华曲，尽是泰阶平。
日日人空老，年年春更归。相欢在尊酒，不用惜花飞。
天骄远塞行，出鞘宝刀鸣。定是酬恩日，今朝觉命轻。
塞虏常为敌，边风已报秋。平生多志气，箭底觅封侯。
负羽到边州，鸣笳度陇头。云黄知塞近，草白见边秋。
鸡鸣天汉晓，莺语禁林春。谁入巫山梦，唯应洛水神。
雪尽萱抽叶，风轻水变苔。玉关音信断，又见发庭梅。
摇漾越江春，相将采白苹。归时不觉夜，出浦月随人。
花明绮陌春，柳拂御沟新。为报辽阳客，流芳不待人。
远戍功名薄，幽闺年貌伤。妆成对春树，不语泪千行。
形影一朝别，烟波千里分。君看望君处，祗是起行云。
啼莺绿树深，语燕雕梁晚。不省出门行，沙场知近远。
洞房今夜月，如练复如霜。为照离人恨，亭亭到晓光。
戈甲从军久，风云识阵难。今朝拜韩信，计日斩成安。
燕颔多奇相，狼头敢犯边。寄言班定远，正是立功年。
江上翁开门，开门向衰草。只知愁子孙，不觉生涯老。
江上草茎枯，茎枯叶复焦。那堪芳意尽，夜夜没寒潮。
朝为耕种人，暮作刀枪鬼。相看父子血，共染城濠水。
十年劳远别，一笑喜相逢。又上青山去，青山千万重。
村步如延寿，川原似福平。无人相共识，独自故乡情。
论兵去商虐，讲德兴周道。屠沽未遇时，岂异兹川老。
信书成自误，经事渐知非。今日临岐别，何年待汝归。
好在湘江水，今朝又上来。不知从此去，更遣几年回。
海鹤一为别，存亡三十秋。今来数行泪，独上驿南楼。
幽径为谁开，美人城北来。王程倘余暇，一上子陵台。
荒山秋日午，独上意悠悠。如何望乡处，西北是融州。
溪路千里曲，哀猿何处鸣。孤臣泪已尽，虚作断肠声。
千山鸟飞绝，万迳人踪灭。孤舟蓑笠翁，独钓寒江雪。
问春从此去，几日到秦原。凭寄还乡梦，殷勤入故园。
九扈鸣已晚，楚乡农事春。悠悠故池水，空待灌园人。
渚宫杨柳暗，麦城朝雉飞。可怜踏青伴，乘暖著轻衣。
今日好南风，商旅相催发。沙头樯竿上，始见春江阔。
风烟纪南城，尘土荆门路。天寒多猎骑，走上樊姬墓。
常恨言语浅，不如人意深。今朝两相视，脉脉万重心。
贵人三阁上，日晏未梳头。不应有恨事，娇甚却成愁。
珠箔曲琼钩，仔细见扬州。北兵那得度，浪话判悠悠。
三人出眢井，一身登槛车。朱门漫临水，不可见鲈鱼。
杨柳郁青青，竹枝无限情。周郎一回顾，听唱纥那声。
踏曲兴无穷，调同词不同。愿郎千万寿，长作主人翁。
簇簇淮阴市，竹楼缘岸上。好日起樯竿，乌飞惊五两。
今日转船头，金乌指西北。烟波与春草，千里同一色。
船头大铜镮，摩挲光阵阵。早早使风来，沙头一眼认。
何物令侬羡，羡郎船尾燕。衔泥趂樯竿，宿食长相见。
隔浦望行船，头昂尾幰幰。无奈晚来时，清淮春浪软。
径尺千余朵，人间有此花。今朝见颜色，更不向诸家。
晓连星影出，晚带日光悬。本因遗采掇，翻自保天年。
文苑振金声，循良冠百城。不知今史氏，何处列君名。
何处秋风至，萧萧送鴈群。朝来入庭树，孤客最先闻。
开从绿条上，散逐香风远。故取花落时，悠扬占春晚。
轻飞不假风，轻落不委地。撩乱舞晴空，发人无限思。
晴天暗暗雪，来送青春暮。无意似多情，千家万家去。
南山宿雨晴，春入凤凰城。处处闻弦管，无非送酒声。
属车八十一，此地阻长风。千载威灵尽，赭山寒水中。
露涤铅粉节，风摇青玉枝。依依似君子，无地不相宜。
今日花前饮，甘心醉数杯。但愁花有语，不为老人开。
公馆似仙家，池清竹径斜。山禽忽惊起，冲落半岩花。
门前洛阳道，门里桃花路。尘土与烟霞，其间十余步。
轩后初冠冕，前旒为蔽明。安知从复道，然后见人情。
簿领乃俗士，清谈信古风。吾观苏令绰，朱墨一何工。
常谈即至理，安事非常情。寄语何平叔，无为轻老生。
世途多礼数，鹏鷃各逍遥。何事陶彭泽，抛官为折腰。
骠骑非无势，少卿终不去。世道剧颓波，我心如砥柱。
贾生明王道，卫绾工车戏。同遇汉文时，何人居贵位。
万里长城坏，荒营野草秋。秣陵多士女，犹唱白符鸠。
江海多豪气，朝廷有直声。何言马蹄下，一旦是佳城。
昔别矜年少，今悲丧国华。远来同社燕，不见早梅花。
京兆归何处，章台空暮尘。可怜鸾镜下，哭杀画眉人。
凄凉沃州僧，顦顇柴桑宰。别来二十年，唯余两心在。
越江千里镜，越岭四时雪。中有逍遥人，夜深观水月。
高樯起行色，促柱动离声。欲问江深浅，应如远别情。
昔为瑶池侣，飞舞集蓬莱。今作江汉别，风雪一徘徊。
嘶马立未还，行舟路将转。江头瞑色深，挥袖依稀见。
祖帐管弦绝，客帆西风生。回车已不见，犹听马嘶声。
晓发柳林戍，遥城闻五鼓。忆与故人眠，此时犹晤语。
离席一挥杯，别愁今尚醉。迟迟有情处，却恨江帆驶。
梦觉疑连榻，舟行忽千里。不见黄鹤楼，寒沙雪相似。
尚有竹间路，永无綦下尘。一闻流水曲，重忆餐霞人。
如何赠琴日，已是绝弦时。无复双金报，空余挂劒悲。
宝匣从此闲，朱弦谁复调。祗应随玉树，同向土中销。
三载为吴郡，临岐祖帐开。虽非谢桀黠，且为一裴回。
流水阊门外，秋风吹柳条。从来送客处，今日自魂销。
秋水清无力，寒山暮多思。官闲不计程，徧上南朝寺。
世路山河险，君门烟雾深。年年上高处，未省不伤心。
年方伯玉早，恨比四愁多。会待休车骑，相随出罻罗。
宫馆贮娇娃，当时意大夸。艳倾吴国尽，笑入楚王家。
月殿移椒壁，天花代舜华。唯余采香径，一带绕山斜。
九陌祥烟合，千春瑞月明。宫花将苑柳，先发凤皇城。
玉帛殊方至，歌钟比屋闻。华夷今一贯，同贺圣朝君。
网户交如绮，纱窗薄似烟。乐吹天上曲，人是月中仙。
翠匣开寒镜，珠钗挂步摇。妆成祗畏晓，更漏促春宵。
红果瑶池实，金盘露井冰。甘泉将避暑，台殿晓光凝。
月采浮鸾殿，砧声隔凤楼。笙歌临水槛，红烛乍迎秋。
奇树留寒翠，神池结夕波。黄山一夜雪，渭水泻声多。
烟柳飞轻絮，风榆落小钱。蒙蒙百花里，罗绮竞秋千。
骋望登香阁，争高下砌台。林间踏青去，席上寄牋来。
行乐三春节，林花百和香。当年重意气，先占鬬鸡场。
袅袅城边柳，青青陌上桑。提笼忘采叶，昨夜梦渔阳。
家寄征河岸，征人几岁游。不如潮水信，每日到沙头。
乘晓南湖去，参差叠浪横。前洲在何处，霜里鴈嘤嘤。
圣德超千古，皇威静四方。苍生今息战，无事觉时良。
行到黄云陇，唯闻羌戍鼙。不如山下水，犹得任东西。
紫禁香如雾，青天月似霜。云韶何处奏，祗是在朝阳。
仙娥今下嫁，骄子自同和。劒戟归田尽，牛羊绕塞多。
石室寒飙惊，孙枝雅器裁。坐来山水操，玄断吊遗埃。
芍药斩新栽，当庭数朵开。东风与拘束，留待细君来。
劝僧一杯酒，共看青青山。酣然万象灭，不动心印闲。
燕相谋在兹，积金黄巍巍。上诸欲何颜，使我千载悲。
去年无花看，今年未看花。更闻飘落尽，走马向谁家。
新浴振轻衣，满堂寒月色。主人有美酒，况是曾相识。
三五穷荒月，还应照北堂。回身向暗卧，不忍见圆光。
马嘶白日暮，劒鸣秋气来。我心浩无际，河上空徘徊。
即讐终自翦，覆国岂为雄。假号孤城里，何殊在甬东。
祀夏功何薄，尊周义不成。凄凉庾信赋，千载共伤情。
愁云重拂地，飞雪乱遥程。莫虑前山暗，归人正眼明。
天子收郡印，京兆责狱囚。狂兄与狂弟，不解对花愁。
碧水何逶迤，东风吹沙草。烟波千万曲，不辨嵩阳道。
病肺不饮酒，伤心不看花。惟惊望乡处，犹自隔长沙。
朱邑何为者，桐乡有古祠。我心常所慕，二郡老人知。
栖栖复汲汲，忽觉年四十。今朝满衣泪，不是伤春泣。
中夜兀然坐，无言空涕洟。丈夫志气事，儿女安得知。
泪墨洒为书，将寄万里亲。书去魂亦去，兀然空一身。
试妾与君泪，两处滴池水。看取芙蓉花，今年为谁死。
妾恨比斑竹，下盘烦冤根。有笋未出土，中已含泪痕。
河边织女星，河畔牵牛郎。未得渡清浅，相对遥相望。
欲别牵郎衣，郎今到何处。不恨归来迟，莫向临邛去。
莲子不可得，荷花生水中。犹胜道傍柳，无事荡春风。
渌萍与荷叶，同此一水中。风吹荷叶在，渌萍西复东。
莲叶未开时，苦心终日卷。春水徒荡漾，荷花未开展。
有鸟东西来，哀鸣过我前。愿飞浮云外，饮啄见青天。
楚血未干衣，荆虹尚埋辉。痛玉不痛身，抱璞求所归。
萱草生堂堦，游子行天涯。慈亲倚堂门，不见萱草花。
一夕九起嗟，梦短不到家。两度长安陌，空将泪见花。
独访千里信，回临千里河。家在吴楚乡，泪寄东南波。
边地春不足，十里见一花。及时须邀游，日莫饶风沙。
三年此村落，春色入心悲。料得一孀妇，经时独泪垂。
闻道黄花戍，频年不解兵。可怜闺里月，偏照汉家营。
千里东归客，无心忆旧游。挂帆游白水，高枕到青州。
桂殿江乌对，雕屏海燕重。秖应多酿酒，醉罢乐高钟。
行乐三阳早，芳菲二月春。闺中红粉态，陌上看花人。
君住孤山下，烟深夜径长。辕门渡绿水，游苑遶垂杨。
分野中峰变，阴晴众壑殊。欲投人处宿，隔浦问樵夫。
共得烟霞径，东归山水游。萧萧望林夜，寂寂坐中秋。
香气传空满，妆花映薄红。歌声天仗外，舞态御楼中。
树发花如锦，莺嗁柳若丝。更逢欢宴地，愁见别离时。
明月照秋叶，西风响夜砧。彊言徒自乱，往事不堪寻。
坐对银釭晓，停留玉筯痕。君门常不见，无处谢前恩。
曙月当窗满，征人出塞遥。画楼终日闭，清管为谁调。
昨见春条绿，那知秋叶黄。蝉声犹未断，寒鴈已成行。
金谷园中柳，春来已舞腰。那堪好风景，独上洛阳桥。
何处堪愁思，花间长乐宫。君王不重客，泣泪向春风。
玉管朝朝弄，清歌日日新。折花当驿路，寄与陇头人。
晚日催弦管，春风入绮罗。杏花如有意，偏落舞衫多。
万里春应尽，三江鴈亦稀。连天汉水广，孤客未言归。
入夜秋砧动，千门起四邻。不缘楼上月，应为陇头人。
杨柳千寻色，桃花一苑芳。风吹入帘里，惟有惹衣香。
风劲角弓鸣，将军猎渭城。草枯鹰眼疾，雪尽马蹏轻。
蟋蟀鸣洞房，梧桐落金井。为君裁舞衣，天寒翦刀冷。
妾有罗衣裳，秦王在时作。为舞春风多，秋来不堪著。
飞丝惹绿尘，软叶对孤轮。今朝入园去，物色彊看人。
百战得功名，天兵意气生。三边永不战，此是我皇英。
塞外虏尘飞，频年度碛西。死生随玉劒，辛苦向金微。
闻道行人至，妆梳对镜台。泪痕犹尚在，笑靥自然开。
南陌春风早，东邻去日斜。千花开瑞锦，香扑美人车。
长乐青门外，宜春小苑东。楼开万户上，人向百花中。
云送关西雨，风传渭北秋。孤灯然客梦，寒杵捣乡愁。
昨日春园饮，今朝倒接䍠。谁人扶上马，不省下楼时。
柳色青山映，梨花雪鸟藏。绿窗桃李下，闲坐叹春芳。
欲使传消息，空书意不任。寄君明月镜，偏照故人心。
鴈来书不至，月照独眠房。贱妾多愁思，不堪秋夜长。
夜闻邻妇泣，切切有余哀。即问缘何事，征人战未回。
玉关征戍久，空闺人独愁。寒露湿青苔，别来蓬鬓秋。
人坐青楼晚，莺语百花时。愁人多自老，肠断君不知。
湘江斑竹枝，锦翼鹧鸪飞。处处湘云合，郎从何处归。
系马宫槐老，持杯店菊黄。故交今不见，流恨满川光。
玉帛殊方至，歌钟比屋闻。华夷今一贯，同贺圣明君。
九陌祥烟合，千春瑞月明。宫花将苑柳，先发凤皇城。
海浪恬丹徼，边尘静异山。从今万里外，不复锁萧关。
泪滴珠难尽，容残玉易销。傥随明月去，莫道梦魂遥。
杨柳郁青青，竹枝无限情。同郎一回顾，听唱纥那声。
踏曲兴无穷，调同词不同。愿郎千万寿，长作主人翁。
岁丰仍节俭，时泰更销兵。圣念长如此，何忧不太平。
湛露浮尧酒，薰风起舜歌。愿同尧舜意，所乐在人和。
风俗今和厚，君王在穆清。行看采花曲，尽是太阶平。
圣德超千古，皇威静四方。苍生今息战，无事觉时长。
开帘见新月，便即下阶拜。细语人不闻，北风吹裙带。
楚塞金陵静，巴山玉垒空。万方无一事，端拱大明宫。
霜霁长杨苑，冰开太液池。宫中行乐日，天下盛明时。
柳色烟相似，梨花雪不如。春风真有意，一一丽皇居。
月上宫花静，烟含苑树深。银台门已闭，仙漏夜沈沈。
九重青锁闼，百尺碧云楼。明月秋风起，珠帘上玉钩。
网户交如绮，纱窗薄似烟。乐吹天上曲，人是月中仙。
翠匣开寒镜，珠钗挂步摇。妆成秖畏晓，更漏促春宵。
江果瑶池实，金盘露井冰。甘泉将避暑，台殿晓光凝。
月彩浮鸾殿，砧声隔凤楼。笙歌临水槛，红烛乍迎秋。
奇树留寒翠，神池结夕波。黄山一夜雪，渭水雁声多。
玉砌红花树，香风不敢吹。春光解天意，偏发殿南枝。
虹桥千步廊，半在水中央。天子方清暑，宫人重暮妆。
辞辇复当熊，倾心奉上宫。君王若看貌，甘在众妃中。
霁色鲜宫殿，秋声脆管弦。圣明千岁乐，岁岁似今年。
红裙明月夜，碧殿早秋时。好向昭阳宿，天凉玉漏迟。
朝憎莺百啭，夜妒燕双栖。不惯经春别，谁知到晓啼。
珠箔笼寒月，纱窗背晓灯。夜来巾上泪，一半是春冰。
关山征戍远，闺阁别离难。苦战应顦顇，寒衣不要宽。
一带不结心，两股方安髻。慙愧白茅人，月没教星替。
剩结茱萸枝，多擘秋莲的。独自有波光，彩囊盛不得。
襄阳行乐处，歌舞白铜鞮。江城回渌水，花月使人迷。
山公醉酒时，酩酊襄阳下。头上白接䍠，倒著还骑马。
岘山临汉江，水渌沙如雪。上有堕泪碑，青苔久磨灭。
且醉习家池，莫看堕泪碑。山公欲上马，笑杀襄阳儿。
车轮不可遮，马足不可绊。长怨十字街，使郎心四散。
新人千里去，故人千里来。翦刀横眼底，方觉泪难裁。
登山不愁峻，涉海不愁深。中擘庭前枣，教郎见赤心。
美人怨何深，含情倚金阁。不嚬复不语，红泪双双落。
美人闭红烛，独坐裁新锦。频放翦刀声，夜寒知未寝。
雪花联玉树，冰彩散瑶池。翔禽遥出没，积翠远参差。
和风起天路，严气消冰井。索索枝未柔，厌厌漏犹永。
霜间开紫蔕，露下发金英。但令逢采摘，宁辞独晚荣。
自君之出矣，金炉香不然。思君当明烛，终宵空自煎。
自君之出矣，红颜转憔悴。思君如明烛，煎心且衔泪。
自君之出矣，明镜罢红妆。思君如夜烛，煎泪几千行。
飒飒风叶下，遥遥烟景曛。霸陵无醉尉，谁滞李将军。
日暮霜风急，羽翮转难任。为有传书意，翩翩入上林。
丝传园客意，曲奏楚妃情。罕有知音者，空劳流水声。
霜重麟胶劲，风高月影圆。乌飞随帝辇，雁落逐鸣弦。
圆池类璧水，轻翰染烟华。将军欲定远，见弃不应赊。
皇猷被寰宇，端扆属元辰。九重丽天邑，千门临上春。
二八如回雪，三春类早花。分行向烛转，一种逐风斜。
本逐征鸿去，还随落叶来。菊花应未满，请待诗人开。
游人倦蓬转，乡思逐雁来。偏想临潭菊，芳蘂对谁开。
镂月成歌扇，裁云作舞衣。自怜回雪影，好取洛川归。
嬾整鸳鸯被，羞褰玳瑁床。春风别有意，密处也寻香。
日里飏朝彩，琴中伴夜啼。上林如许树，不借一枝栖。
逐舞飘轻袖，传歌共绕梁。动枝生乱影，吹花送远香。
初日明燕馆，新溜满梁池。归云半入岭，残滴尚悬枝。
春苑月裴回，竹堂侵夜开。惊鸟排林度，风花隔水来。
繁弦奏渌水，长袖转回鸾。一双俱应节，还似镜中看。
的历流光小，飘飖弱翅轻。恐畏无人识，独自暗中明。
垂緌饮清露，流响出疎桐。居高声自远，非是藉秋风。
日暮霜风急，羽翮转难任。为有传书意，联翩入上林。
遇坎聊知止，逢风或未归。孤根何处断？轻叶强能飞。
洛阳无大宅，长安乏主人。黄金销未尽，祗为酒家贫。
此日长昏饮，非关养性灵。眼看人尽醉，何忍独为醒。
竹叶连糟翠，蒲萄带曲红。相逢不令尽，别后为谁空。
对酒但知饮，逢人莫强牵。倚𬬻便得睡，横瓮足堪眠。
有客须教饮，无钱可别沽。来时长道贳，慙媿酒家胡。
石苔应可践，丛枝幸易攀。青溪归路直，乘月夜歌还。
为向东溪道，人来路渐赊。山中春酒熟，何处得停家。
春来日渐长，醉客喜年光。稍觉池亭好，偏宜酒瓮香。
阮籍醒时少，陶潜醉日多。百年何足度，乘兴且长歌。
昨夜缾始尽，今朝瓮即开。梦中占梦罢，还向酒家来。
旦逐刘伶去，宵随毕卓眠。不应长卖卜，须得杖头钱。
野觞浮郑酌，山酒漉陶巾。但令千日醉，何惜两三春。
浮生知几日，无状逐空名。不知多酿酒，时向竹林倾。
北场芸藿罢，东皐刈黍归。相逢秋月满，更值夜萤飞。
促轸乘明月，抽弦对白云。从来山水韵，不使俗人闻。
六月调神曲，正朝汲美泉。从来作春酒，未省不经年。
电影江前落，雷声峡外长。霁云无处所，台馆晓苍苍。
故乡行云是，虚室坐间同。日落西山暮，方知天下空。
低身锵玉珮，举袖拂罗衣。对簷疑燕起，映雪似花飞。
独负千金价，应从买笑来。秖持难发口，经为几人开。
可惜庭中树，移根逐汉臣。只为来时晚，花开不及春。
结叶还临影，飞香欲徧空。不意余花落，翻沈露井中。
畴昔同幽谷，伊尔迁乔木。赫奕盛青紫，讨论穷简牍。
早秋惊落叶，飘零似客心。翻飞未肯下，犹言惜故林。
泪滴珠难尽，容残玉易销。倘随明月去，莫道梦魂遥。
冶长倦缧绁，韩安叹死灰。始验山中木，方知贵不材。
落叶聚还散，征禽去不归。以我穷途泣，沾君出塞衣。
隔巷遥停幰，非复为来迟。只言更尚浅，未是渡河时。
光映妆楼月，花承歌扇风。欲妬梅将柳，故落早春中。
遥想观涛处，犹意采莲歌。无因关塞叶，共下洞庭波。
歛辔遵龙汉，衔凄渡玉关。今日流沙外，垂涕念生还。
倦采蘼芜叶，贪怜照胆明。两边俱拭泪，一处有啼声。
脉脉广川流，驱马历长洲。鹊飞山月曙，蝉噪野风秋。
桂香尘处减，练影月前空。定惑由关吏，徒嗟塞上翁。
绝顶横临日，孤峰半倚天。裴回拜真老，万里见风烟。
浮香绕曲岸，圆影覆华池。常恐秋风早，飘零君不知。
独舞依磐石，群飞动轻浪。奋迅碧沙前，长怀白云上。
封霜连锦砌，防露拂瑶阶。聊将仪凤质，暂与俗人谐。
高情临爽月，急响送秋风。独有危冠意，还将衰鬓同。
倚櫂春江上，横舟石岸前。山瞑行人断，迢迢独泛仙。
关山客子路，花柳帝王城。此中一分手，相顾怜无声。
方池开晓色，圆月下秋阴。已乘千里兴，还抚一弦琴。
庭摇北风柳，院绕南溟禽。累宿恩方重，穷秋叹不深。
落落树阴紫，澄澄水华碧。复有翻飞禽，裴回疑曳舃。
宝地乘峰出，香台接汉高。稍觉真途近，方知人事劳。
清心自饮露，哀响乍吟风。未上华冠侧，先惊翳叶中。
窗里怜灯暗，阶前畏月明。不辞逢露湿，祗为重宵行。
疲疴荷拙患，沦踬合幽襟。栖息在何处？丘中鸣素琴。
日影飞花殿，风文积草池。凤楼通夜敞，虬辇望春移。
逸足还同骥，奇毛自偶麟。欲知花迹远，云影入天津。
锦帐随情设，金𬬻任意熏。惟愁员外署，不应列星文。
离忧将岁尽，归望逐春来。庭花如有意，留艳待人开。
变石身犹重，衔泥力尚微。从来赴甲第，两起一双飞。
冬去更筹尽，春随斗柄回。寒暄一夜隔，客鬓两年催。
澹澹长江水，悠悠远客情。落花相与恨，到地一无声。
万里人南去，三春雁北飞。不知何岁月？得与尔同归。
独酌芳春酒，登楼已半曛。谁惊一行雁，冲断过江云。
扬帆过彭泽，舟人讶叹息。不见种柳人，霜风空寂历。
楚水结冰薄，楚云为雨微。野梅参差发，旅榜逍遥归。
师住青山寺，清华常绕身。虽然到城郭，衣不上栖尘。
青山临黄河，下有长安道。世上名利人，相逢不知老。
刚有下水船，白日留不得。老人独自归，苦泪满眼黑。
朝见一片云，暮成千里雨。凄清湿高枝，散漫沾荒土。
昨夜一霎雨，天意苏群物。何物最先知，虚庭草争出。
清净当深处，虚明向远开。卷帘无俗客，应只见云来。
自爱新梅好，行寻一径斜。不教人扫石，恐损落来花。
紫芽连白蘂，初向岭头生。自看家人摘，寻常触露行。
渌酒白螺杯，随流去复回。似知人把处，各向面前来。
垒石盘空远，层层势不危。不知行几匝，得到上头时。
春坞桃花发，多将野客游。日西殊未散，看望酒缸头。
独入千竿里，缘岩踏石层。笋头齐欲出，更不许人登。
台上绿萝春，闲登不待人。每当休暇日，著履戴纱巾。
曲沼春流满，新蒲映野鹅。闲斋朝饭后，拄杖遶行多。
月出深峰里，清凉夜亦寒。每嫌西落疾，不得到明看。
山城无别味，药草兼鱼果。时到绣衣人，同来石上坐。
堦上一眼泉，四边青石甃。唯有护净僧，添缾将盥漱。
憔悴远归客，殷勤欲别杯。九星坛下路，几日见重来。
松暗水涓涓，夜凉人未眠。西峰月犹在，遥忆草堂前。
独在西峰顶，年年闭石房。定中无弟子，人到为焚香。
山中春已晚，处处见花稀。明日来应尽，林间宿不归。
日早欲参禅，竟无相识缘。道场今独到，惆怅影堂前。
行到泾州塞，唯闻羌戍鼙。道边古双堠，犹记向安西。
漠漠野田草，草中牛羊道。古墓无子孙，白杨不得老。
可怜岸边树，红蘂发青条。东风吹渡水，冲着木兰桡。
离灯及晨辉，行人起复思。出门两相顾，青山路逶迤。
何处堪惆怅，情亲不得亲。兴宁楼上月，辜负酒家春。
去年留不住，年来也任他。当垆一榼酒，争奈两年何。
老来经节腊，乐事甚悠悠。不及儿童日，都卢不解愁。
仙宫云箔卷，露出玉帘钩。清光无所赠，相忆凤皇楼。
人生都几日，一半是离忧。但有尊中物，从他万事休。
爱酒如偷蜜，憎醒似见刀。君为曲糵主，酒醴莫辞劳。
泉溜潜幽咽，琴鸣乍往还。长风翦不断，还在树枝间。
昨夜村饮归，健倒三四五。摩挲青莓苔，莫嗔惊著汝。
村醉黄昏归，健倒三四五。摩娑莓苔背，嗔我惊尔不。
竹下青莎中，细长三四片。主人虽不归，长见主人面。
自顾拨不转，何敢当主人。竹弟有清风，可以娱嘉宾。
竹弟谢石兄，清风非所任。随分有萧瑟，实无坚重心。
竹弟虽让客，不敢当客恩。自慙埋没久，满面苍苔痕。
遍索天地间，彼此最痴癖。主人幸未来，与君为莫逆。
兰兰是小草，不怕郎君骂。愿得随君行，暂到嵩山下。
粉末为四体，春风为生涯。愿得纷飞去，与君为眼花。
君是轻薄子，莫窥君子肠。且须看雀儿，雀儿衔尔将。
昨夜霜月明，果有清音生。便欲走相和，愁闻寒玉声。
褭褭沈水烟，乌啼夜阑景。曲沼芙蓉波，腰围白玉冷。
龙脊贴连钱，银蹄白踏烟。无人织锦韂，谁为铸金鞭。
腊月草根甜，天街雪似盐。未知口硬软，先拟蒺藜衔。
忽忆周天子，驱车上玉山。鸣驺辞凤苑，赤骥最承恩。
此马非凡马，房星本是星。向前敲瘦骨，犹自带铜声。
大漠山如雪，燕山月似钩。何当金络脑，快走踏清秋。
饥卧骨查牙，粗毛刺破花。鬣焦朱色落，发断锯长麻。
西母酒将阑，东王饭已干。君王若燕去，谁为拽车辕。
赤兔无人用，当须吕布骑。吾闻果下马，羇策任蛮儿。
飂叔去怱怱，如今不豢龙。夜来霜压栈，骏骨折西风。
内马赐宫人，银鞯刺骐驎。午时盐坂上，蹭蹬溘风尘。
批竹初攒耳，桃花未上身。他时须搅阵，牵去借将军。
宝玦谁家子，长闻侠骨香。堆金买骏骨，将送楚襄王。
香幞赭罗新，盘龙蹙镫鳞。回看南陌上，谁道不逢春。
不从桓公猎，何能伏虎威。一朝沟陇出，看取拂云飞。
唐剑斩隋公，拳毛属太宗。莫嫌金甲重，且去捉𩘶风。
白铁剉青禾，碪间落细莎。世人怜小颈，金埒畏长牙。
伯乐向前看，旋毛在腹间。祗今掊白草，何日蓦青山。
萧寺驮经马，元从竺国来。空知有善相，不解走章台。
重围如燕尾，宝剑似鱼肠。欲求千里脚，先采眼中光。
暂系腾黄马，仙人上彩楼。须鞭玉勒吏，何事谪高州。
汗血到王家，随鸾撼玉珂。少君骑海上，人见是青骡。
武帝爱神仙，烧金得紫烟。廐中皆肉马，不解上青天。
虫响灯光薄，宵寒药气浓。君怜垂翅客，辛苦尚相从。
巨鼻宜山褐，庞眉入苦吟。非君唱乐府，谁识怨秋深。
行盖柳烟下，马蹄白翩翩。恐随行处尽，何忍重扬鞭。
园中莫种树，种树四时愁。独睡南床月，今秋似去秋。
藕花凉露湿，花缺藕根涩。飞下雌鸳鸯，塘水声溘溘。
驱马出门意，牢落长安心。两事谁向道，自作秋风吟。
尽欲调太羹，自古无好手。所以山中人，兀兀但饮酒。
白虹千里气，血颈一劒义。报恩不到头，徒作轻生士。
渴饮颍水流，饿喘吴门月。黄金如可种，我力终不竭。
文王久不出，贤士如土贱。妻孥从饿死，敢爱黄金篆。
碣石何青青，挽我双眼睛。爱尔多古峭，不到人间行。
寒衣草木皮，饥饭葵藿根。不为孟夫子，岂识市井门。
一条古时水，向我手心流。临行泻赠君，勿薄细碎讐。
雪打杉松残，补书书不完。嬾学渭上翁，辛苦把钓竿。
为国谋羊舌，从来不为身。此心长自保，终不学张陈。
自笑心何劣，区区辨所冤。伯仁虽到死，终不向人言。
富贵年皆长，风尘旧转稀。白头方见绝，遥为一霑衣。
簷碍修鳞亚，霜侵簇翠黄。唯余入琴韵，终待舜弦张。
悠悠洛阳梦，郁郁灞陵树。落日正西归，逢君又东去。
元伯来相葬，山涛誓抚孤。不知他日事，兼得似君无。
内外都无隔，帷屏不复张。夜眠兼客坐，同在火炉床。
良夕背灯坐，方成合衣寝。酒醉夜未阑，几回颠倒枕。
竹簟衬重茵，未忍都令卷。忆昨初来日，看君自施展。
簇蘂风频坏，裁红雨更新。眼看吹落地，便别一年春。
繁绿阴全合，衰红展渐难。风光一抬举，犹得暂时看。
被色空成象，观空色异真。自悲人是假，那复假为人。
一日今年始，一年前事空。凄凉百年事，应与一年同。
平生本多思，况复老逢春。今日梅花下，他乡值故人。
望远音书绝，临川意绪长。殷勤眼前水，千里到河阳。
隔是身如梦，频来不为名。怜君近南住，时得到山行。
世累为身累，闲忙不自由。殷勤辋川水，何事出山流。
为结区中累，因辞洞里花。还来旧城郭，烟火万人家。
倦寝数残更，孤灯暗又明。竹梢余雨重，时复拂帘惊。
多病苦虚羸，晴明强展眉。读书心绪少，闲卧日长时。
麋入神羊队，乌惊海鹭眠。仍教百余日，迎送直厅前。
寥落古行宫，宫花寂寞红。白头宫女在，闲坐说玄宗。
秋风方索漠，霜貌足暌携。今日骑骢马，街中醉蹋泥。
遣闷多凭酒，公心只仰胡。挺身唯直指，无意独欺愚。
闻君新酒熟，况值菊花秋。莫怪平生志，图销尽日愁。
顺俗唯团转，居中莫动摇。爱君心不恻，犹讶火长烧。
尔是无心水，东流有恨无。我心无说处，也共尔何殊。
五上两漫天，因师忏业缘。漫天无尽日，浮世有穷年。
天上无穷路，生期七十间。那堪九年内，五度百牢关。
君念世上川，嗟予老瘴天。那堪十日内，又长白头年。
年年塞下丁，长作出塞兵。自从冒顿强，官筑遮虏城。
筑城须努力，城高遮得贼。但恐贼路多，有城遮不得。
丁口传父言，莫问城坚不。平城被虏围，汉㔉城墙走。
因兹请休和，虏往骑来过。半疑兼半信，筑城犹嵯峨。
筑城安敢烦，愿听丁一言。请筑鸿胪寺，兼愁虏出关。
重叠鱼中素，幽缄手自开。斜红余泪迹，知著脸边来。
桃花浅深处，似匀深浅妆。春风助肠断，吹落白衣裳。
远路事无限，相逢唯一言。月色照荣辱，长安千万门。
露簟色似玉，风幌影如波。坐愁树叶落，中庭明月多。
井梧凉叶动，邻杵秋声发。独向檐下眠，觉来半床月。
门严九重静，窗幽一室闲。好是修心处，何必在深山。
南窗背灯坐，风霰暗纷纷。寂莫深村夜，残雁雪中闻。
檐间清风簟，松下明月杯。幽意正如此，况乃故人来。
悄悄壁下床，纱笼耿残烛。夜半独眠觉，疑在僧房宿。
江城寒角动，沙洲夕鸟还。独在高亭上，西南望远山。
小榼二升酒，新簟六尺床。能来夜话否，池畔欲秋凉。
独到山下宿，静向月中行。何处水边碓，夜舂云母声。
置琴曲几上，慵坐但含情。何烦故挥弄，风弦自有声。
人各有所好，物固无常宜。谁谓尔能舞，不如闲立时。
结构池西廊，疏理池东树。此意人不知，欲为待月处。
持刀𠜴密竹，竹少风来多。此意人不会，欲令池有波。
风飜朱里幕，雨冷通中枕。耿耿背斜灯，秋床一人寝。
山川函谷路，尘土游子颜。萧条去国意，秋风生故关。
皎皎青铜镜，斑斑白丝鬓。岂复更藏年，实年君不信。
早蛩啼复歇，残灯灭又明。隔窗知夜雨，芭蕉先有声。
叶声落如雨，月色白似霜。夜深方独卧，谁为拂尘床。
漠漠秋云起，稍稍夜寒生。但觉衣裳湿，无点亦无声。
江人授衣晚，十月始闻砧。一夕高楼月，万里故园心。
经窗灯燄短，僧炉火气深。索落庐山夜，风雪宿东林。
已讶衾枕冷，复见窗户明。夜深知雪重，时闻折竹声。
乡路音信断，山城日月迟。欲知州近远，阶前摘荔枝。
一为趋走吏，尘土不开颜。孤负平生眼，今朝始见山。
百年愁里过，万感醉中来。惆怅城西别，愁眉两不开。
白社羁游伴，青门远别离。浮名相引住，归路不同归。
家寄关西住，身为河北游。萧条岁除夜，旅泊在洺州。
艳质无由见，寒衾不可亲。何堪最长夜，俱作独眠人。
清风吹枕席，白露湿衣裳。好是相亲夜，漏迟天气凉。
久为劳生事，不学摄生道。年少已多病，此身岂堪老。
自嗟名利客，扰扰在人间。何事长淮水，东流亦不闲。
夜半樟亭驿，愁人起望乡。月明何所见，潮水白茫茫。
碧落留云住，青冥放鹤还。银台向南路，从此到人间。
昔日愁头白，谁知未白衰。眼看应落尽，无可变成丝。
悄悄禁门闭，夜深无月明。西窗独暗坐，满耳新蛩声。
切切暗窗下，喓喓深草里。秋天思妇心，雨夜愁人耳。
渺渺江陵道，相思远不知。近来文卷里，半是忆君诗。
抱枕无言语，空房独悄然。谁知尽日卧，非病亦非眠。
绝弦与断丝，犹有却续时。唯有衷肠断，应无续得期。
似玉童颜尽，如霜病鬓新。莫惊身顿老，心更老于身。
门闭仍逢雪，厨寒未起烟。贫家重寥落，半为日高眠。
雪散因和气，冰开得暖光。春销不得处，唯有鬓边霜。
萧散弓惊雁，分飞劒化龙。悠悠天地内，不死会相逢。
交亲过浐别，车马到江回。唯有红藤杖，相随万里来。
湿屈青条折，寒飘黄叶多。不知秋雨意，更遣欲如何。
岁时销旅貌，风景触乡愁。牢落江湖意，新年上庾楼。
弄日临谿坐，寻花绕寺行。时时闻鸟语，处处是泉声。
火宅煎熬地，霜松摧折身。因知群动内，易死不过人。
绿螘新醅酒，红泥小火垆。晚来天欲雪，能饮一杯无。
临风杪秋树，对酒长年人。醉貌如霜叶，虽红不是春。
我抱栖云志，君怀济世才。常吟反招隐，那得入山来。
冷碧新秋水，残红半破莲。从来寥落意，不似此池边。
万里路长在，六年身始归。所经多旧馆，大半主人非。
岁丰仍节俭，时泰更销兵。圣念长如此，何忧不太平。
湛露浮尧酒，薰风起舜歌。愿同尧舜意，所乐在人和。
霁色鲜宫殿，秋声脆管弦。圣明千岁乐，岁岁似今年。
红裾明月夜，碧簟早秋时。好向昭阳宿，天凉玉漏迟。
朝憎莺百啭，夜妒燕双栖。不惯经春别，谁知到晓啼。
珠箔笼寒月，纱窗背晓灯。夜来巾上泪，一半是春冰。
关山征戍远，闺阁别离难。苦战应顦顇，寒衣不要宽。
南浦凄凄别，西风袅袅秋。一看肠一断，好去莫回头。
吟咏霜毛句，闲尝雪水茶。城中展眉处，只是有元家。
霜菊花萎日，风梧叶碎时。怪来秋思苦，缘咏秘书诗。
半朽临风树，多情立马人。开元一株柳，长庆二年春。
南陌伤心别，东风满把春。莫欺杨柳弱，劝酒胜于人。
夺宠心那惯，寻思倚殿门。不知移旧爱，何处作新恩。
燄短寒缸尽，声长晓漏迟。年衰自无睡，不是守三尸。
亲故寻回驾，妻孥未出关。凤皇池上月，送我过商山。
坐酌泠泠水，看煎瑟瑟尘。无由持一盌，寄与爱茶人。
云雨三年别，风波万里行。愁来正萧索，况见古人名。
城上冬冬鼓，朝衙复晚衙。为君慵不出，落尽遶城花。
郭外迎人月，湖边醒酒风。谁留使君饮，红烛在舟中。
遥羡青云里，祥鸾正引雏。自怜沧海伴，老蚌不生珠。
黄壤讵知我，白头徒忆君。唯将老年泪，一洒故人文。
遗文三十轴，轴轴金玉声。龙门原上土，埋骨不埋名。
罗敷歛双袂，樊姬献一杯。不见舒员外，秋菊为谁开。
东宫白庶子，南寺远禅师。何处遥相见，心无一事时。
荤膻停夜食，吟咏散秋怀。笑问东林老，诗应不破斋。
朱栏映晚树，金魄落秋池。还似钱唐夜，西楼月出时。
上马行数里，逢花倾一桮。更无停泊处，还是觅君来。
野径行无伴，僧房宿有期。涂山来去熟，唯是马蹄知。
久别偶相逢，俱疑是梦中。即今欢乐事，放醆又成空。
翠黛眉低歛，红珠泪暗销。从来恨人意，不省似今朝。
池晚莲芳谢，窗秋竹意深。更无人作伴，唯对一张琴。
欢爱今何在，悲啼亦是空。同为一夜梦，共过十年中。
清紧如敲玉，深圆似转簧。一声肠一断，能有几多肠。
半日停车马，何人在白家。慇懃萧庶子，爱酒不嫌茶。
习静心方泰，劳生事渐稀。可怜安稳地，舍此欲何归。
一双垂翅鹤，数首解嘲文。总是迂闲物，争堪伴相君。
老去唯耽酒，春来不著家。去年来校晚，不见洛阳花。
朝荣殊可惜，暮落实堪嗟。若向花中比，犹应胜眼花。
庆吊经过嬾，逢迎跪拜迟。不因时节日，岂觉此身羸。
众老忧添岁，余衰喜入春。年开第七秩，屈指几多人。
三杯蓝尾酒，一楪胶牙饧。除却崔常侍，无人共我争。
今朝吴与洛，相忆一欣然。梦得君知否，俱过本命年。
同岁崔何在，同年杜又无。应无藏避处，只有且欢娱。
并失鹓鸾侣，空留麋鹿身。只应嵩洛下，长作独游人。
长夜君先去，残年我几何。秋风满衫泪，泉下故人多。
尊里看无色，杯中动有光。自君抛我去，此物共谁尝。
世上强欺弱，人间醉胜醒。自君抛我去，此语更谁听。
渐老只谋欢，虽贫不要官。唯求造化力，试为驻春看。
山僧对棋坐，局上竹阴清。映竹无人见，时闻下子声。
小娃撑小艇，偷采白莲回。不解藏踪迹，浮萍一道开。
郡守轻诗客，乡人薄钓翁。解怜徐处士，唯有李郎中。
肩舁仍挈榼，莫怪就君来。秋雨经三宿，无人劝一杯。
朝梳一把白，夜泪千滴雨。可耻垂拱时，老作在家女。
都无看花意，偶到树边来。可怜枝上色，一一为愁开。
风鸣云外钟，鹤宿千年松。相思杳不见，月出山重重。
苏武节旄尽，李陵音信稀。梅当陇上发，人向陇头归。
茫茫死复生，惟有古时城。夜半无鸟雀，花枝当月明。
京路马骎骎，尘劳日向深。蒙泉聊息驾，可以洗君心。
兹晨戒流火，商飇早已惊。云天收夏色，木叶动秋声。
风艳霏霏去，羁人处处游。明年纵相见，不在此枝头。
岂是昧容华，岂不知机织。自是生寒门，良媒不相识。
金炉烟霭微，锦釭残影灭。出户独裴回，落花满明月。
累年无的信，每夜梦边城。袖掩千行泪，书封一尺情。
自到西川住，唯君别有情。常逢对门远，又隔一重城。
艰难别离久，中外往还深。已改当时法，空余旧日心。
文字元无底，功夫转到难。苦心三百首，暂请侍郎看。
万古汨罗深，骚人道不沈。明明唐日月，应见楚臣心。
星落少微宫，高人入古风。几年才子泪，并写五言中。
清气宿我心，结为清泠音。一夜吟不足，君来相和吟。
敢竞桃李色，自呈刀尺功。蝶犹迷剪翠，人岂辨裁红。
野酌乱无巡，送君兼送春。明年春色至，莫作未归人。
自君之出矣，宝镜为谁明。思君如陇水，长闻呜咽声。
自君之出矣，明镜暗不治。思君如流水，无有穷已时。
春禽犹竞啭，夏木忽交阴。稍觉秋山远，俄惊冬霰深。
壶中冰始结，盘上露初圆。何意瑶池雪，欲夺鹤毛鲜。
道士牛已至，仙家鸟亦来。骨为神不朽，眼向故人开。
劳鲂莲渚内，汗马火旗间。平生血诚尽，不独左轮殷。
已见池尽墨，谁言突不黔。漆身恩未报，貂裘弊岂嫌。
四溟杯渌醑，五岳髻青螺。挥汗曾成雨，画地亦成河。
蚊眉自可托，蜗角岂劳争。欲効丝毫力，谁知蝼蚁诚。
八树拂丹霄，四时青不凋。秋风何处起，先褭最长条。
夹岸复连沙，枝枝摇浪花。月明浑似雪，无处认渔家。
袅袅古堤边，青青一树烟。若为丝不断，留取系郎船。
绮霞明赤岸，锦缆绕丹枝。楚客正愁绝，西风且莫吹。
游丝何所似，应最似春心。一向风前乱，千条不可寻。
无风才到地，有风还满空。缘渠偏似雪，莫近鬓毛生。
花阑莺亦嬾，不语似含情。何言百啭舌，唯余一两声。
一声清溽暑，几处促流年。志士心偏苦，初闻独泫然。
雨绝苍苔地，月斜青草阶。蛩鸣谁不怨，况是正离怀。
枫岸月斜明，猨啼旅梦惊。愁多肠易断，不待第三声。
那言柳乱垂，尽日任风吹。欲识千条恨，和烟折一枝。
倾心曾向日，在手幸摇风。羡尔逢提握，知名自谢公。
幽深红叶寺，清净白毫僧。古殿长鸣磬，低头礼昼灯。
仗顺继皇业，幷吞势由己。天命屈雄图，谁歌大风起。
得股肱贤明，能以奇用兵。何事伤客情，何人归帝京。
雄名垂竹帛，荒陵压阡陌。终古更何闻，悲风入松栢。
四海兵初偃，平津阁正开。谁知大炉火，还有不然灰。
一株新柳色，十里断孤城。为近东西路，长悬离别情。
停桡横水中，举目孤烟外。借问吴溪人，谁家有山卖。
松下问童子，言师采药去。只在此山中，云深不知处。
香炉一峰绝，顶在寺门前。尽是玲珑石，时生旦暮烟。
騕褭锦障泥，楼头日又西。留欢住不住，素齿白铜鞮。
哀怨杨叛儿，骀荡郎知否。香死博山炉，烟生白门柳。
乱雪从教舞，回风任听吹。春寒能作底，已被柳条欺。
寒空五老雪，斜月九江云。钟声知何处，苍苍树里闻。
银地秋月色，石梁夜溪声。谁知屐齿尽，为破烟苔行。
不挂丝纩衣，归向寒岩栖。寒岩风雪夜，又过岩前溪。
家寄茅洞中，身游越城下。宁知许长史，不忆陈司马。
武夷无上路，毛径不通风。欲共麻姑住，仙城半在空。
一株金染密，数亩碧鲜疎。避暑临溪坐，何妨直钓鱼。
斑多筒簟冷，发少角冠清。避暑长林下，寒蝉又有声。
传闻废淫祀，万里静山陂。欲慰灵均恨，先烧靳尚祠。
远羡五云路，逶迤千骑回。遗簪唯一去，贵赏不重来。
不道沙堤尽，犹欺石栈顽。寄言飞白雪，休去打青山。
倒打钱塘郭，长驱白浪花。吞吴休得也，输却五千家。
生事同漂梗，机心在野船。如何临逝水，白发未忘筌。
登岩背山河，立石秋风里。隐见浙江涛，一尺东沟水。
蕴玉抱清辉，闲庭日潇洒。块然天地间，自是孤生者。
流水音长在，青霞意不传。独悲形解后，谁听广陵弦。
清景持芳菊，凉天倚茂松。名山何必去，此地有群峰。
赋感邻人篴，诗留夫子墙。延年如有作，应不用山王。
松倚苍崖老，兰临碧洞衰。不劳邻舍篴，吹起旧时悲。
偶来冠盖里，媿是旧三公。自喜无兵术，轻裘上閟宫。
雪覆寒溪竹，风卷野田蓬。四望无竹迹，谁怜孤老翁。
冬逐更筹尽，春随斗柄回。寒暄一夜隔，客鬓两年催。
昔日征黄绮，余惭在凤池。今来招隐士，恨不见琼枝。
已被月知处，斩新风到来。无人伴幽境，多取木兰栽。
怪得北风急，前庭如月辉。天人宁许巧，翦水作花飞。
落日早蝉急，客心闻更愁。一声来枕上，梦里故园秋。
连骑出都门，秋蝉噪高柳。落日辞故人，自醉不关酒。
去岁虽无战，今年未得归。皇恩何以报，春日得春衣。
挟纩非真纩，分衣是假衣。从今貔武士，不惮戍金微。
初映钩如线，终衔镜似钩。远澄秋水色，高倚晓河流。
激曲萦飞箭，浮沟泛满巵。将来山太守，早向习家池。
不资冬日秀，为作暑天寒。先植诚非凤，来翔定是鸾。
巉巉雪中峤，磊磊标方峭。勿为枕苍山，还当础清庙。
雨合飞危砌，天开卷晓窗。齐平联郭柳，带绕抱城江。
夹岸凝清素，交枝漾浅沦。味调方荐实，腊近又先春。
喷日舒红景，通蹊茂绿阴。终期王母摘，不羡武陵深。
疏凿徒为巧，圆洼自可澄。倒花纷错秀，鉴月静涵冰。
顾渚吴商绝，蒙山蜀信稀。千丛因此始，含霞紫英肥。
缭绕缘云上，璘玢甃玉联。高高曾几折，极目瞰秋鸢。
褊地难层土，因厓遂削成。浅深岚嶂色，尽向此中呈。
绠汲岂无井，颠崖贵非浚。愿洒尘垢余，一雨根茎润。
霜树鸟栖夜，空街雀报明。碧山相倚暮，归鴈一行斜。
凤仪常欲附，蚊力自知微。愿假罇罍末，膺门自此依。
貂蝉公独步，鸳鹭我同群。插羽先飞酒，交锋便著文。
穷阴初莽苍，离思渐氛氲。残雪午桥岸，斜阳伊水滨。
春种一粒粟，秋成万颗子。四海无闲田，农夫犹饿死。
锄禾日当午，汗滴禾下土。谁知盘中餐，粒粒皆辛苦。
君咏风月夕，余当童稚年。闲窗读书罢，偷咏左司篇。
且攀隋宫柳，莫忆江南春。师有怀乡志，未为无事人。
云髻凤文细，对君歌少年。万金酬一顾，可惜十千钱。
玉管倾杯乐，春园鬬草情。野花无限意，处处逐人行。
闻道中山酒，一杯千日醒。黄莺似传语，劝酒太叮咛。
红袂歌声起，因君始得闻。黄昏小垂手，与我驻浮云。
相劝醉年华，莫醒春日斜。春风宛陵道，万里晋阳花。
碧绿草萦堤，红蓝花满溪。愿君常践蹋，莫使暗萋萋。
萋萋巫峡云，楚客莫留恩。岁久晋阳道，谁能向太原。
岁酒劝屠苏，楚声山鹧鸪。春风入君意，千日不须臾。
上阳宫里女，玉色楚人多。西信无因得，东游奈乐何。
曾荅鴈门偈，为怜同社人。多慙惠休句，偕得此阳春。
窈窕垂涧萝，蒙茸黄葛花。鸳鸯怜碧水，照影舞金沙。
魂梦天南垂，宿昔万里道。池台花气深，到处生春草。
天地一身在，头颅五十过。流年消壮志，空使泪成河。
新霁飏林初，苹花贴岸舒。故乡今夜月，犹得照孤庐。
树拥溪边阁，山浮雨后岚。白头归未得，梦里望江南。
暝色沧州迥，秋声玉峡长。只因江上月，不觉过浔阳。
晚泊长江口，寒沙白似霜。年光流不尽，东去水声长。
越女收龙眼，蛮儿拾象牙。长安千万里，走马送谁家。
去岁干戈险，今年蝗旱忧。关西归战马，海内卖耕牛。
骚灵不可见，楚些竟谁闻。欲采苹花去，沧州隔暮云。
威名垂万古，勇力冠当时。回首三分国，何人赋黍离。
暝色护楼台，阴云昼未开。一尘无处著，花雨遍苍苔。
高堂流月明，万籁不到耳。一听清心魂，飞絮春纷起。
晚市人烟合，归帆带夕阳。栖迟未归客，犹著锦衣裳。
卧病茅窗下，惊闻两月过。兴来聊赋咏，清婉逼阴何。
窗户尽萧森，空堦凝碧阴。不缘冰雪里，为识岁寒心。
瘴雨出虹蝀，蛮烟渡江急。尝闻岛夷俗，犀象满城邑。
落尽万株红，无人解系风。今朝芳径里，惆怅锦机空。
夜行无月时，古路多荒榛。山鬼摇把火，自照不照人。
歌者歌未绝，愁人愁转增。空把琅玕枝，强挑无心灯。
可怜江北女，惯唱江南曲。摇荡木兰舟，双凫不成浴。
郎为七上香，妾作笼下灰。归时即暖热，去罢生尘埃。
夜裁鸳鸯绮，朝织蒲桃绫。欲试一寸心，待缝三尺冰。
怜时鱼得水，怨罢商与参。不如山栀子，却能结同心。
红颜感暮花，白日同流水。思君若孤灯，一夜一心死。
幼女才六岁，未知巧与拙。向夜在堂前，学人拜新月。
买地不惜钱，为多芳桂丛。所期在清凉，坐起闻香风。
行逢葛溪水，不见葛仙人。空抛青竹杖，呪作葛陂神。
万籁不在耳，寂寥心境清。无妨数茎竹，时有萧萧声。
湘水终日流，湘妃昔时哭。美色已成尘，泪痕犹在竹。
三复招隐吟，不知寒夜深。看看西来月，移到青天心。
万古湘江竹，无穷奈怨何。年年长春笋，只是泪痕多。
世事知难了，应须问苦空。羞将看花眼，来入梵王宫。
乞巧望星河，双双并绮罗。不嫌针眼小，只道月明多。
乌鹊语千回，黄昏不见来。漫教脂粉匣，闭了又重开。
香销连理带，尘覆合欢桮。嬾卧相思枕，愁吟夜起来。
笑向卿卿道，躭书夜夜多。出来看玉兔，又欲过银河。
一种貌如仙，人情要自偏。罗敷有底好，最得使君怜。
自喜寻幽夜，新当及第年。还将天上桂，来访月中仙。
敢嗟君不怜，自是命不谐。著破三条裙，却还双股钗。
感郎双条脱，新破八幅绡。不惜榆荚钱，买人金步摇。
窗牖月色多，坐卧禅心静。青鬼来试人，夜深弄灯影。
家在洞水西，身作兰渚客。天昼无纤云，独坐空江碧。
古仙炼丹处，不测何岁年。至今空宅基，时有五色烟。
十访九不见，甚于菖蒲花。可怜云中月，今夜堕我家。
豁开青冥颠，写出万丈泉。如裁一条素，白日悬秋天。
丹砂画顽石，黄金横一尺。人世较短长，仙家爱平直。
夜深秋洞里，风雨报龙归。何事触人睡，不教胡蝶飞。
我住浙江西，君去浙江东。日日心来往，不畏浙江风。
醉与江涛别，江涛惜我游。他年婚嫁了，终老此江头。
疎散永无事，不眠常夜分。月中松露滴，风引鹤同闻。
年年到此日，沥酒拜街中。万户千门看，无人不送穷。
送穷穷不去，相泥欲何为。今日官家宅，淹留又几时。
古人皆恨别，此别恨消魂。只是空相送，年年不出门。
年长归何处，青山未有家。赏春无酒饮，多看寺中花。
献寿人皆庆，南山复北堂。从今千万日，此日又初长。
访师师不遇，礼佛佛无言。依旧将烦恼，黄昏入宅门。
黄金色未足，摘取且尝新。若待重阳日，何曾异众人。
羽毛生未齐，嶛峭丑于鸡。夜夜穿笼出，捣衣碪上栖。
卧来扶不起，唯向主人嘶。惆怅东郊道，秋来雨作泥。
荒田一片石，文字满青苔。不是逢闲客，何人肯读来。
明明复夜夜，胡子即成翁。唯是真知性，不来生灭中。
为底胡姬酒，长来白鼻䯄。摘莲抛水上，郎意在浮花。
路行三蜀尽，身及一阳生。赖有残灯火，相依坐到明。
社后辞巢燕，霜前别蔕蓬。愿为蝴蝶梦，飞去觅关中。
愁声秋遶杵，寒色碧归山。送将欢笑去，收得寂寥回。
驿骑难随伴，寻山半忆君。苍崖残月路，犹数过溪云。
十夜郡城宿，苦吟身未闲。那堪西郭别，雪路问青山。
相持薄罗扇，绿树听鸣蜩。君筵呈妙舞，香汗湿鲛绡。
银床梧叶下，便觉漏声长。露砌蛩吟切，那怜白苎凉。
海上清光发，边营照转凄。深闺此宵梦，带月过辽西。
纤手折芙蕖，花洒罗衫湿。女伴唤回船，前溪风浪急。
旅鴈迎风度，阶翻月露华。砧声鸣夜永，江上几多家。
登楼一南望，淮树楚山连。见鴈无书寄，归吴定此年。
凫鹥踏波舞，树色接横塘。远近蘼芜绿，吴宫总夕阳。
玉管朝朝弄，清歌日日新。折花当驿路，寄与陇头人。
晚日催弦管，春风入绮罗。杏花如有意，偏落舞衫多。
万里春应尽，三江鴈亦稀。连天汉水广，孤客未言归。
入夜秋砧动，千声起四邻。不缘楼上月，应为陇头人。
蟋蟋鸣洞房，梧桐落金井。为君裁舞衣，天寒剪刀冷。
妾有罗衣裳，秦王在时作。为舞春风多，秋来不堪著。
杨柳千寻色，桃花一苑芳。风吹入帘里，唯有惹衣香。
为底胡姬酒，长来白鼻䯄。摘莲抛水上，郎意在浮花。
风劲角弓鸣，将军猎渭城。草枯鹰眼疾，雪尽马蹄轻。
飞丝惹绿尘，软叶对孤轮。今朝入园去，物色强著人。
故国三千里，深宫二十年。一声河满子，双泪落君前。
自倚能歌日，先皇掌上怜。新声何处唱，肠断李延年。
万里边城远，千山行路难。举头唯见日，何处是长安。
汉庭无大议，戎虏几先和。莫羡倾城色，昭君恨最多。
南风吹五两，日暮竟陵城。肠断巴江月，夜蝉何处声。
南簷架短廊，沙路白茫茫。尽日不归处，一庭栀子香。
车轮不可遮，马足不可绊。长怨十字街，使郎心四散。
新人千里去，故人千里来。剪刀横眼底，方觉泪难裁。
登山不愁峻，涉海不愁深。中擘庭前枣，教郎见赤心。
青青树中草，托根非不危。草生树却死，荣枯君可知。
七里垂钓叟，还傍钓台居。莫恨无姓名，严陵不卖鱼。
窗中独自起，帘外独自行。愁见蜘蛛织，寻思直到明。
碓上米不舂，窗中丝罢络。看渠驾去车，定是无四角。
不见心相许，徒云脚漫勤。摘荷空摘叶，是底采莲人。
窗外山魈立，知渠脚不多。三更机底下，摸著是谁梭。
郎去摘黄瓜，郎来收赤枣。郎耕种麻地，今作西舍道。
轻车何草草，独唱后庭花。玉座谁为主，徒悲张丽华。
侬居石城下，郎到石城游。自郎石城出，长在石城头。
大堤花月夜，长江春水流。东风正上信，春夜特来游。
自君之出矣，万物看成古。千寻葶苈枝，争奈长长苦。
行吟洞庭句，不见洞庭人。尽日碧江梦，江南红树春。
高斋长对酒，下客亦霑鱼。不为江南去，还来郡北居。
碧落新楼迥，清池古树闲。先贤尽为宰，空看县南山。
坐见三生事，宗传一衲来。已知无法说，心向定中灰。
河洛多尘事，江山半旧游。春风故人夜，又醉白苹洲。
碧树吴洲远，青山震泽深。无人踪范蠡，烟水暮沈沈。
三十未封侯，颠狂遍九州。平生镆鎁剑，不报小人雠。
高才何必贵，下位不妨贤。孟简虽持节，襄阳属浩然。
首阳山下路，孤竹节长存。为问无心草，如何庇本根。
寒叶坠清霜，空帘著烬香。生前既无事，何事更悲伤。
苏武节旌尽，李陵音信稀。花当陇上发，人向陇头归。
岁律行将变，君恩竟未回。门前即潮水，朝去暮常来。
偶出送山客，不知游梵宫。秋光古松下，谁伴一仙翁。
秋树却逢暖，未凋能几时。何须尚松桂，摇动暂青枝。
夜情河耿耿，春恨草绵绵。唯有嫦娥月，从今照墓田。
红烛剪还明，绿尊添又满。不愁前路长，只畏今宵短。
循涯不知浅，见底似非深。永日无波浪，澄澄照我心。
日下夕阴长，前山凝积翠。白鸟一行飞，联联粉书字。
只谓一苍翠，不知犹数重。晚来云映处，更见两三峰。
久喜房廊接，今成道路赊。明朝回首处，此地是天涯。
好觅凌霜质，仍须带雨栽。须知剖竹日，便是看松来。
一览断金集，再悲埋玉人。牙弦千古绝，珠泪万行新。
马识青山路，人随白浪船。别君犹有泪，学道谩经年。
堂闭僊人影，空坛月露初。闲听道家子，盥漱读灵书。
满酌劝童仆，好随郎马蹄。春风慎行李，莫上白铜鞮。
闲携九日酒，共到百花亭。醉里求诗境，回看岛屿青。
此去非关兴，君行不当游。无因两处马，共饮一溪流。
已作亭下别，未忘灯下情。吟今欲就枕，更漏转分明。
兔边分玉树，龙底耀铜仪。会当同鼓吹，不复问官私。
虽匪囊中物，何坚不可钻。一朝操政柄，定使冠三端。
尔幸无羸角，何用触吾藩。若是升堂者，还应自得门。
贫女貌非丑，要须缘嫁迟。还似求名客，无媒不及时。
日过千万家，一家非所依。不及行尘影，犹随马蹄归。
吟想旧经过，花时奈远何。别来长似见，春梦入关多。
山月吟声苦，春风引思长。无由及尘土，犹带杏花香。
夜雨空馆静，幽人起裴回。长安醉眠客，岂知新鴈来。
百鸟有啼时，子规声不歇。春寒四邻静，独叫三更月。
山寺秋时后，僧家夏满时。清凉多古迹，几处有新诗。
客泪如危叶，长悬零落心。况是悲秋日，临风制不禁。
别远心更苦，遥将目送君。光华不可见，孤鹤没秋云。
靡草似客心，年年亦先死。无由伴花落，暂得因风起。
古木闽州道，驱羸落照间。投村碍野水，问店隔荒山。
香荷疑散麝，风铎似调琴。不觉清凉晚，归人满柳阴。
鸳鸯离别伤，人意似鸳鸯。试取鸳鸯看，多应断寸肠。
楼倚霜树外，镜天无一毫。南山与秋色，气势两相高。
窓外正风雪，拥炉开酒缸。何如钓船雨，蓬底睡秋江。
秋醪雨中熟，寒斋落叶中。幽人本多睡，更酌一樽空。
细算人生事，彭殇共一筹。与愁争底事，要尔作戈矛。
安邑南门外，谁家板筑高。奉诚园里地，墙缺见蓬蒿。
含烟一株柳，拂地摇风久。佳人不忍折，怅望回纤手。
寺废竹色死，宦家宁尔留。霜根渐随斧，风玉尚敲秋。
陶菊手自种，楚兰心有期。遥知渡江日，正是撷芳时。
篱东菊径深，折得自孤吟。雨中衣半湿，拥鼻自知心。
阳陵郭门外，陂陁丈五坟。九泉如结友，兹地好埋君。
竹浊蟠小径，屈折鬬蛇来。三年得归去，知遶几千回。
暮景千山雪，春寒百尺楼。独登还独下，谁会我悠悠。
雨滴珠玑碎，苔生紫翠重。故关何日到，且看小三峰。
贾傅松醪酒，秋来美更香。怜君片云思，一去遶潇湘。
邮亭寄人世，人世寄邮亭。何如自筹度，鸿路有冥冥。
只影随惊鴈，单栖鏁画笼。向春罗袖薄，谁念舞台风。
春濑与烟远，送君孤櫂开。潺湲如不改，愁更钓鱼来。
金镊洗霜鬓，银觥敌露桃。醉头扶不起，三丈日还高。
好鸟疑敲磬，风蝉认轧筝。修篁与嘉树，偏倚半岩生。
凿破苍苔地，偷他一片天。白云生镜里，明月落堦前。
云阔烟深树，江澄水浴秋。美人何处在，明月万山头。
终日求人卜，回回道好音。那时离别后，入梦到如今。
旧事参差梦，新程逦迤秋。故人如见忆，时到寺东楼。
穉子牵衣问，归来何太迟。共谁争岁月，赢得鬓边丝。
道泰时还泰，时来命不来。何当离城市，高卧博山隈。
瑶池罢游宴，良乐委尘沙。遭遇不遭遇，盐车与鼓车。
汉苑残花别，吴江盛夏来。唯看万树合，不见一枝开。
水色饶湘浦，滩声怯建溪。泪流回月上，可得更猿啼。
独酌芳春酒，登楼已半醺。谁惊一行雁，冲断过江云。
荆州一万里，不如蒯易度。仰首望飞鸣，伊人何异趣。
三日去还住，一生焉再游。含情碧溪水，重上粲公楼。
前山风雨凉，歇马坐垂杨。何处芙蓉落，南渠秋水香。
新秋弦管清，时转遏云声。曲尽不知处，月高风满城。
赤城云雪深，山客负归心。昨夜西斋宿，月明琪树阴。
云月有归处，故山清洛南。如何一花发，春梦徧江潭。
夜战桑干北，秦兵半不归。朝来有乡信，犹自寄征衣。
野寺薜萝晚，官渠杨柳春。归心已无限，更送洞庭人。
剑外从军远，无家与寄衣。散关三尺雪，回梦旧鸳机。
向晚意不适，驱车登古原。夕阳无限好，只是近黄昏。
巴江可惜柳，柳色绿侵江。好向金銮殿，移阴入绮窗。
城头叠鼓声，城下暮江清。欲问渔阳掺，时无祢正平。
定定住天涯，依依向物华。寒梅最堪恨，常作去年花。
沈约怜何逊，延年毁谢庄。清新俱有得，名誉底相伤。
雾夕咏芙蕖，何郎得意初。此时谁最赏，沈范两尚书。
无奈巴南柳，千条傍吹台。更将黄映白，拟作杏花媒。
乐府闻桃叶，人前道得无。劝君书小字，慎莫唤官奴。
撩钗盘孔雀，恼带拂鸳鸯。萝荐谁教近，斋时锁洞房。
昨夜双钩败，今朝百草输。关西狂小吏，惟喝遶床卢。
下马捧椒浆，迎神白玉堂。如何铁如意，独自与姚苌。
珠实虽先熟，琼莩纵早开。流鸎犹故在，争得讳含来。
众果莫相诮，天生名品高。何因古乐府，惟有郑樱桃。
尝闻宓妃韈，渡水欲生尘。好借常娥著，清秋踏月轮。
道却横波字，人前莫谩羞。只应同楚水，长短入淮流。
春日在天涯，天涯日又斜。莺啼如有泪，为湿最高花。
风露澹清晨，帘间独起人。鸎花啼又笑，毕竟是谁春。
帷飘白玉堂，簟卷碧牙床。楚女当时意，萧萧髪彩凉。
遏云歌响清，回雪舞腰轻。只要君流眄，君倾国自倾。
不见姮娥影，清秋守月轮。月中闲杵臼，桂子捣成尘。
朱实鸟含尽，青楼人未归。南园无限树，独自叶如帏。
陶令弃官后，仰眠书屋中。谁将五斗米，拟换北窗风。
孤蝶小徘徊，翩翾粉翅开。并应伤皎洁，频近雪中来。
帘垂幕半卷，枕冷被仍香。如何为相忆，魂梦过潇湘。
一带不结心，两股方安髻。慙愧白茅人，月没教星替。
剩结茱萸枝，多擘秋莲的。独自有波光，彩囊盛不得。
滞雨长安夜，残灯独客愁。故乡云水地，归梦不宜秋。
初随林霭动，稍共夜凉分。窗迥侵灯冷，庭虚近水闻。
花将人共笑，篱外露繁枝。宋玉临江宅，墙低不碍窥。
无赖夭桃面，平明露井东。春风为开了，却拟笑春风。
莫叹万重山，君还我未还。武关犹怅望，何况百牢关。
花房与蜜脾，蜂雄蛱蝶雌。同时不同类，那复更相思。
本是丁香树，春条结始生。玉作弹碁局，中心亦不平。
嘉瓜引蔓长，碧玉冰寒浆。东陵虽五色，不忍值牙香。
柳枝井上蟠，莲叶浦中干。锦鳞与绣羽，水陆有伤残。
画屏绣步障，物物自成双。如何湖上望，只是见鸳鸯。
汉苑残花别，吴江盛夏来。惟看万树谷，不见一枝开。
水色饶湘浦，滩声怯建溪。泪流回月上，可得更猨蹄。
胡马饮河洛，我家从此迁。今来独垂泪，三十六峰前。
落日五湖游，烟波处处愁。沈浮千古事，谁与问东流。
渺渺无穷尽，风涛几日平。年光与人事，东去一声声。
花发鸟仍啼，行行路欲迷。二真无问处，虚度武陵溪。
旧山诸隐沦，身在苦无身。莫锁白云路，白云多悮人。
处世曾无著，生前事尽非。一缾兼一衲，南北去如归。
轧轧弄寒机，功多力渐微。惟忧机上锦，不称舞人衣。
单棹横疎雨，江滩秋泊时。花留身住越，月递梦还秦。
江乡十年别，京国累日同。在客几多事，俱付酒杯中。
鹤下紫阁云，沈沈翠微雨。独坐正无言，孤庄一声杵。
虎见修行久，松知夏腊高。寒堂坐风雨，瞑目尚波涛。
獬豸霜中貌，龙钟病后颜。惨伤此身事，风雪动江山。
无花地亦香，有鹤松多直。向此奚必孤，山僧尽相识。
莺啭才间关，蝉鸣旋萧屑。如何两鬓毛，不作千枝雪。
颜凋明镜觉，思苦白云知。沧洲迷钓隐，紫阁负僧期。
函谷虽云险，黄河已复清。圣心无所隔，空此置关城。
嶙嶙故城垒，荒凉空戍楼。在德不在险，方知王道休。
上苑春先入，中园花尽开。唯余幽径草，尚待日光催。
滔滔大江水，天地相终始。经阅几世人，复叹谁家子。
东望何悠悠，西来昼夜流。岁月既如此，为心那不愁。
自君之出矣，不复理残机。思君如满月，夜夜减清辉。
松叶堪为酒，春来酿几多。不辞山路远，踏雪也相过。
赵氏连城璧，由来天下传。送君还旧府，明月满前川。
岭外音书断，经冬复历春。近乡情更怯，不敢问来人。
家住嵩山下，好采旧山薇。自省游泉石，何曾不夜归。
愿与道林近，在意逍遥篇。自有灵佳寺，何用沃洲禅。
落花双树积，芳草一庭春。玩之堪兴异，何必见幽人。
晚入应真理，经行尚未回。房中无俗物，林下有青苔。
出游杳何处？迟回伊洛间。归寝忽成梦，宛在嵩丘山。
凤飞楼伎绝，鸾死镜台空。独怜脂粉气，犹著舞衣中。
河伯怜娇态，冯夷要姝妓。寄言游戏人，莫弄黄河水。
昔日河阳县，氛氲香气多。曹娘娇态尽，春树不堪过。
北关怜翠幕，不是厌朱楼。故来呈燕颔，报道欲封侯。
粉壁图仙鹤，昂藏真气多。鶱飞竟不去，当是恋恩波。
歌舞须连夜，神仙莫放归。参差随暮雨，前路湿人衣。
还以金屋贵，留兹宝席尊。江凫啸风雨，山鬼泣朝昏。
受脤清边服，乘骢历塞尘。当闻汉雪耻，羞共虏和亲。
梦泽三秋日，苍梧一片云。还将鹓鹭羽，重入鹧鸪群。
象物行周礼，衣冠集汉都。谁怜事虞舜，下里泣苍梧。
鸾死铅妆歇，人亡锦字空。悲端若能减，渭水亦应穷。
亭寒照苦月，陇暗积愁云。今日山门树，何处有将军。
云日能催晓，风光不惜年。赖逢征客尽，归在落花前。
宝鸡辞旧役，仙凤历遗墟。去此近城阙，青山明月初。
客心千里倦，春事一朝归。还伤北园里，重见落花飞。
芳屏画春草，仙杼织朝霞。何如山水路，对面即飞花。
抱琴开野室，携酒对情人。林塘花月下，别似一家春。
山中兰叶径，城外李桃园。岂知人事静，不觉鸟声喧。
客念纷无极，春泪倍成行。今朝花树下，不觉恋年光。
山泉两处晚，花柳一园春。还持千日醉，共作百年人。
丘壑经涂赏，花柳遇时春。相逢今不醉，物色自轻人。
物外山川近，晴初景霭新。芳郊花柳遍，何处不宜春。
缀叶归烟晚，乘花落照春。边城琴酒处，俱是越乡人。
野烟含夕渚，山月照秋林。还将中散兴，来偶步兵琴。
泛泛东流水，飞飞北上尘。归骖将别櫂，俱是倦游人。
去骖嘶别路，归櫂隐寒洲。江臯木叶下，应想故城秋。
江送巴南水，山横塞北云。津亭秋月夜，谁见泣离群。
乱烟笼碧砌，飞月向南端。寂寂离亭掩，江山此夜寒。
久客逢余闰，他乡别故人。自然堪下泪，谁忍望征尘。
江上风烟积，山幽云雾多。送君南浦外，还望将如何。
桂轺虽不驻，兰筵幸未开。林塘风月赏，还待故人来。
霜华净天末，雾色笼江际。客子常畏人，何为久留滞。
野客思茅宇，山人爱竹林。琴尊唯待处，风月自相寻。
小径偏宜草，空庭不厌花。平生诗与酒，自得会仙家。
乱竹开三径，飞花满四邻。从来扬子宅，别有尚玄人。
风筵调桂轸，月径引藤杯。直当花院里，书斋望晓开。
江旷春潮白，山长晓岫青。他乡临睨极，花柳映边亭。
长江悲已滞，万里念将归。况属高风晚，山山黄叶飞。
桂密岩花白，梨疎林叶红。江臯寒望尽，归念断征篷。
久别侵怀抱，他乡变容色。月下调鸣琴，相思此何极。
云间征思断，月下归愁切。鸿雁西南飞，如何故人别。
朝朝翠山下，夜夜苍江曲。复此遥相思，清尊湛芳绿。
观阙长安近，江山蜀路赊。客行朝复夕，无处是乡家。
帝里金茎去，扶风石柱来。山川殊未已，行路方悠哉。
江汉深无极，梁岷不可攀。山川云雾里，游子几时还。
九日重阳节，开门有菊花。不知来送酒，若个是陶家。
盈缺青冥外，东风万古吹。何人种丹桂，不长出轮枝。
圆魄上寒空，皆言四海同。安知千里外，不有雨兼风。
解落三秋叶，能开二月花。过江千尺浪，入竹万竿斜。
盘根植瀛渚，交干横倚天。舒华光四海，卷叶荫山川。
上弦明月半，激箭流星远。落雁带书惊，啼猿映枝转。
凄凉徒见日，冥寞讵知年。魂兮不可问，应为直如弦。
我望风烟接，君行霰雪飞。园亭若有送，杨柳最依依。
江水春沈沈，上有双竹林。竹叶坏水色，郎亦坏人心。
自嫁单于国，长衔汉掖悲。容颜日憔悴，有甚画图时。
厌践冰霜域，嗟为边塞人。思从漠南猎，一见汉家尘。
闻有南河信，传言杀画师。始知君念重，更肯惜蛾眉。
陌头杨柳枝，已被春风吹。妾心正断绝，君怀那得知。
青楼含日光，绿池起风色。赠子同心花，殷勤此何极。
邀欢空伫立，望美频回顾。何时复采菱，江中密相遇。
辟恶茱萸囊，延年菊花酒。与子结绸缪，丹心此何有。
北极严气升，南至温风谢。调丝竞短歌，拂枕怜长夜。
帷横双翡翠，被卷两鸳鸯。婉态不自得，宛转君王床。
旅魂惊塞北，归望断河西。春风若可寄，暂为遶兰闺。
龙行踏绛气，天半语相闻。混沌疑初判，洪荒若始分。
万叶风声利，一山秋气寒。晓霜浮碧瓦，落日度朱栏。
两颔凝清霜，玉炉焚天香。为我延岁华，得入不死乡。
楼居半池上，澄影共相空。谢守题诗处，莲开净碧中。
山雨留清气，溪飙送早凉。时回石门步，阶下碧云光。
连簷对双树，冬翠夏无尘。未肯慙桃李，成阴不待春。
回塘最幽处，拍水小亭开。莫怪阑干湿，䴔䴖夜宿来。
中峰上翠微，窗晓早霞飞。几引登山屐，春风踏雪归。
上结孤圆顶，飞轩出泰清。有时迷处所，梁栋晓云生。
高亭群峰首，四面俯晴川。每见晨光晓，阶前万井烟。
秋台好登望，菡萏发清池。半似红颜醉，凌波欲暮时。
静得尘埃外，茶芳小华山。此亭真寂寞，世路少人闲。
石静如开镜，山高若耸莲。笋竿抽玉管，花蔓缀金钿。
系马宫槐老，持杯店菊黄。故交今不见，流恨满川光。
千里东归客，无心忆旧游。挂帆游□水，高枕到青州。
君住孤山下，烟深夜径长。辕门渡绿水，游苑遶垂杨。
树发花如锦，莺啼柳若丝。更游懽宴地，愁见别离时。
南溪抱瓮客，失意自怀羞。晚路谁携手，残春自白头。
童稚苦相问，归来何太迟。共谁争岁月，赢得鬓边丝。
春酿正风流，梨花莫问愁。马卿思一醉，不惜鹔鹴裘。
晓发梳临水，寒塘坐见秋。乡心正无限，一雁度南楼。
万壑朝溟海，萦回岁月多。无如此沟水，咫尺奉天波。
日落江路黑，前村人语稀。几家深树里，一火夜渔归。
静中无伴侣，今亦独随缘。昨夜离空室，焚香净去船。
万木秋霖后，孤山夕照余。田园无岁计，寒近忆樵渔。
亭树霜霰满，野塘凫鸟多。蕙兰不可折，楚老徒悲歌。
霹雳振秋岳，折松横洞门。云龙忽变化，但觉玉潭昏。
忆昨送君葬，今看坟树高。寻思后期者，只是益生劳。
万仞冰峭折，寒声投白云。光摇山月堕，我向石床闻。
深居白云穴，静注赤松经。往往龙潭上，焚香礼斗星。
巨灵掌上月，玉女盆中泉。柱史息车看，孤云心浩然。
道在猜谗息，仁深疾苦除。尧聪能下听，汤网本来疎。
浐曲鴈飞下，秦原人葬回。丘坟与城阙，草树共尘埃。
危石江中起，孤云岭上还。相逢皆得意，何处是乡关。
壮士何曾悲，悲即无回期。如何易水上，未歌泪先垂。
晓月千重树，春烟十里溪。过来还过去，此路不知迷。
树顶烟微绿，山根菊暗香。何人独鞭马，落日上嘉祥。
风兰舞幽香，雨叶堕寒滴。美人来不来，前山看向夕。
婴网虽皆困，褰笼喜共归。无心期尔报，相见莫惊飞。
厌世逃名者，谁能荅姓名。曾闻王乐否，眷取路傍情。
四方无事去，宸豫杪秋来。八水寒光起，千山霁色开。
不信长相忆，抬头问取天。风吹荷叶动，无夜不摇莲。
簳蜡为红烛，情知不自由。细丝斜结网，争奈眼相钩。
高低竹杂松，积翠复留风。路剧阴溪里，寒生暑气中。
晚日低霞绮，晴山远画眉。春青河畔草，不是望乡时。
树发花如锦，莺啼柳若丝。更游欢宴地，悲见别离时。
争挥钩弋手，竞耸踏摇身。伤颊讵关舞，捧心非効嚬。
白首成何事，无欢可替悲。空余酒中兴，犹似少年时。
野酌乱无巡，送君兼送春。明年春色至，莫作未归人。
山空天籁寂，水榭延轻凉。浪定一浦月，藕花闲自香。
桂水依旧绿，佳人本不还。秖应随暮雨，飞入九疑山。
早觅为龙去，江湖莫漫游。须知香饵下，触口是铦钩。
根是泥中玉，心承露下珠。在君塘下种，埋没任春蒲。
客愁看柳色，日日逐春深。荡漾春风起，谁知历乱心。
客愁看柳色，日日逐春长。凭送湘流水，绵绵入帝乡。
借问蓬莱水，谁逢清浅年。伤心云梦泽，岁岁作桑田。
朱宫紫贝阙，一旦作沙洲。八月还平在，鱼虾不用愁。
益媿千金少，情将一饭殊。恨无泉客泪，尽泣感恩珠。
孤灯照不寐，风雨满西林。多少关心事，书灰到夜深。
一合相思泪，临江洒素秋。碧波如会意，却与向西流。
𣃁尽春山土，辛勤卖药翁。莫抛破笠子，留作败天公。
哭尔春日短，支颐长叹嗟。不如半死树，犹吐一枝花。
独立蒹葭雨，低飞浦屿风。须知毛色下，莫入鹭鸶丛。
风荷珠露倾，惊起睡䴔䴖。月落池塘静，金刀剪一声。
可惜出群蹄，毛焦久卧泥。孙阳如不顾，骐骥向谁嘶。
常闻天女会，玉指散天花。莫遣春风里，红芳点袈裟。
卑湿长沙地，空抛出世才。已齐生死理，服鸟莫为灾。
寄语双莲子，须知用意深。莫嫌一点苦，便拟弃莲心。
荆台兰渚客，寥落共含情。空馆相思夜，孤灯照雨声。
晴气熏樱蘂，丰蒙雪满林。请君三斗酒，醉卧白罗岑。
一顷含秋绿，森风十万竿。气吹朱夏转，声扫碧霄寒。
不见休上人，空伤碧云思。何处开宝书，秋风海光寺。
团团明月面，冉冉柳枝腰。未入鸳鸯被，心长似火烧。
见面知何益，闻名忆转深。拳挛荷叶子，未得展莲心。
欲摘不得摘，如看波上花。若教亲玉树，情愿作蒹葭。
门路穿茶焙，房门映竹烟。会须随鹿女，乞火到窗前。
不是求心印，都缘爱绿珠。何须同泰寺，然后始为奴。
既为金界客，任改净人名。愿扫琉璃地，烧香过一生。
素腕撩金索，轻红约翠纱。不如栏下水，终日见桃花。
第一龙宫女，相怜是阿谁。好鱼输獭尽，白鹭镇长饥。
㶉𫛶借毛衣，喧呼鹰隼稀。云披菱藻地，任汝作群飞。
十年磨一剑，霜刃未曾试。今日把似君，谁为不平事。
中夜忽自起，汲此百尺泉。林木含白露，星斗在青天。
晓行沥水楼，暮到悬泉驿。林月值云遮，山灯照愁寂。
海底有明月，圆于天上轮。得之一寸光，可买千里春。
千岩一尺璧，八月十五夕。清露堕桂花，白鸟舞虚碧。
丈夫未得意，行行且低眉。素琴弹复弹，会有知音知。
莫叹迢遰分，何殊咫尺别。江楼到夜登，还见南台月。
南游衡岳上，东往天台里。足蹑华顶峰，目观沧海水。
九日不出门，十日见黄菊。灼灼尚繁英，美人无消息。
策杖驰山驿，逢人问梓州。长江那可到，行客替生愁。
四十归燕字，千年外始吟。已将书北岳，不用比南金。
对雨思君子，尝茶近竹幽。儒家邻古寺，不到又逢秋。
家住锦水上，身征辽海边。十书九不到，一到忽经年。
曾梦诸侯笑，康囚议脱枷。千根池里藕，一朵火中花。
一枝青竹榜，泛泛绿萍里。不见钓鱼人，渐入秋塘水。
壮士不曾悲，悲即无回期。如何易水上，未歌先泪垂。
二句三年得，一吟双泪流。知音如不赏，归卧故山秋。
闻说到扬州，吹箫有旧游。人来多不见，莫是上迷楼。
松下问童子，言师采药去。只在此山中，云深不知处。
冉冉花明岸，涓涓水绕山。几时抛俗事，来共白云闲。
香灯伴残梦，楚国在天涯。月落子规歇，满庭山杏花。
废砌翳薜荔，枯湖无菰蒲。老媪饱藁草，愚儒输逋租。
隔石觅屐迹，西溪迷鸡啼。小鸟扰晓沼，犂泥齐低畦。
三月雪连夜，未应伤物华。只缘春欲尽，留著伴梨花。
客愁看柳色，日日逐春深。荡漾春风里，谁知历乱心。
吴国初成阵，王家欲解围。拂巾双雉呌，飘瓦两鸳飞。
曾话黄陵事，今为白日摧。老无儿女累，谁哭到泉台。
东人望归马，马归莲峰下。莲峰与地平，亦不更征兵。
刀劒作锄犂，耕田古城下。高秋禾黍多，无地放羊马。
在乡身亦劳，在边腹亦饱。父兄若一处，任向边头老。
前杵与后杵，筑城声不住。我愿筑更高，得见秦皇墓。
秦娥十四五，面白于指爪。羞人夜采桑，惊起戴胜鸟。
牧童见客拜，山果怀中落。昼日驱牛归，前溪风雨恶。
别来十二月，去到漏天边。不是因逢闰，还应是隔年。
河冰一夜合，虏骑入灵州。岁岁徴兵去，难防塞草秋。
见说灵州战，沙中血未干。将军日告急，走马向长安。
帝里春无意，归山对物华。即应来日去，九陌踏槐花。
君家桂林住，日伐桂枝炊。何事东堂树，年年待一枝。
一第知何日，全家待此身。空将灞陵酒，酌送向东人。
一去龙门侧，千年凤影移。空余剪圭处，无复在孙枝。
岭外音书绝，经年复历春。近乡情更怯，不敢问来人。
家住东臯去，好采旧山薇。自省游泉石，何曾不夜归。
带香入鲍肆，香气同鲍鱼。未入犹可悟，已入当何如。
美人如新花，许嫁还独守。岂无青铜镜，终日自疑丑。
庭花已结子，岩花犹弄色。谁令生处远，用尽春风力。
短鬟一如螓，长眉一如蛾。相共棹莲舟，得花不如他。
手推呕哑车，朝朝暮暮耕。未曾分得谷，空得老农名。
远梦如水急，白发如草新。归期待春至，春至还送人。
涧草短短青，山月朗朗明。此夜目不掩，屋头乌啼声。
别家鬓未生，到城鬓似髪。朝朝临川望，灞水不入越。
东西是长江，南北是官道。牛羊不恋山，只恋山中草。
阿娇生汉宫，西施住南国。专房莫相妒，各自有颜色。
蛱蝶空中飞，夭桃庭中春。见他夫妇好，有女初嫁人。
槟榔自无柯，椰叶自无阴。常羡庭边竹，生笋高于林。
野雀空城饥，交交复飞飞。勿怪官仓粟，官仓无空时。
郎有蘼芜心，妾有芙蓉质。不辞嫁与郎，筑城无休日。
呜呜啄人鸦，轧轧上城车。力尽土不尽，得归亦无家。
筑人非筑城，围秦岂围我。不知城上土，化作宫中火。
寒女面如花，空寂常对影。况我不嫁容，甘为瓶堕井。
月堕沧浪西，门开树无影。此时归梦阑，立在梧桐井。
游人未入门，花影出门前。将军来此住，十里无荒田。
见花忆郎面，常愿花色新。为郎容貌好，难有相似人。
但见出门踪，不见入门迹。却笑山头女，无端化为石。
衡门亦无路，何况入西秦。灸病不得穴，徒为采艾人。
西风吹急景，美人照金井。不见面上花，却恨井中影。
莲子房房嫩，菖蒲叶叶齐。共结池中根，不厌池中泥。
庭草根自浅，造化无遗功。低回一寸心，不敢怨春风。
千扉不当路，未似开一门。若遣绿珠丑，石家应尚存。
昔人登此地，丘垅已前悲。今日又非昔，春风能几时。
沧浪临古道，道上石成尘。自有沧浪峡，谁为无事人。
百战未言非，孤军惊夜围。山河意气尽，泪湿美人衣。
月午篱南道，前村半隐林。田翁独归处，荞麦露花深。
野树花初发，空山独见时。踟蹰历阳道，乡思满南枝。
劝君金屈巵，满酌不须辞。花发多风雨，人生足别离。
莫问古宫名，古宫空有城。惟应东去水，不改旧时声。
远天明月出，照此谁家楼。上有罗衣裳，凉风吹不休。
台山初罢雾，岐海正分流。渔浦飏来笛，鸿逵翼去舟。
舟中采莲女，两两催妆梳。闻早渡江去，日高来起居。
沧溟八千里，今古畏波涛。此日征南将，安然渡万艘。
水浅鱼争跃，花深鸟竞啼。春光看欲尽，判却醉如泥。
几经人事变，又见海涛翻。徒起如山浪，何曾洗至冤。
坚轻筇竹杖，一枝有九节。寄与沃洲人，闲步青山月。
把盏非怜酒，持竿不为鱼。唯应嵇叔夜，似我性慵疎。
青楼临大道，一上一回老。所思终不来，极目伤春草。
花开蝶满枝，花落蝶还稀。惟有旧巢燕，主人贫亦归。
劝君金屈巵，满酌不须辞。花发多风雨，人生足别离。
花开蝶满枝，花谢蝶还稀。惟有旧巢燕，主人贫亦归。
寿夭虽云命，荣枯亦大偏。不知雷氏劒，何处更冲天。
击石易得火，扣人难动心。今日朱门者，曾恨朱门深。
即是春风尽，仍霑夜雨归。明朝更来此，兼恐落花稀。
生持节操心，死作坚贞鬼。至今坟上春，草木无花卉。
送君若浪水，叠叠愁思起。梦魂如月明，相送秋江里。
我心岂不平，我目自不明。徒云备双足，天下何由行。
玳瑁应难比，斑犀定不加。天嫌未端正，满面与妆花。
杜甫栗亭诗，诗人多在口。悠悠二甲子，题纪今何有。
立石泥功状，天然诡怪形。未尝私祸福，终不费丹青。
大朴逐物尽，哀我天地功。争得荣辱心，洒然归西风。
念尔风雅魄，幽咽犹能文。空令伤魂鸟，啼破山边坟。
一岁犹未满，九泉何太深。唯余卷书草，相对共伤心。
万顷湖天碧，一星飞鹭白。此时放怀望，不厌为浮客。
醒来山月高，孤枕群书里。酒渴漫思茶，山童呼不起。
刻石书离恨，因成别后悲。莫言春茧薄，犹有万重思。
镂出容刀饰，亲逢巧笑难。日中骚客佩，争奈即阑干。
江上秋声起，从来浪得名。逆风犹挂席，若不会凡情。
破落古关城，犹能扼帝京。今朝行客过，不待晓鸡鸣。
一勺如琼液，将愚拟望贤。欲知心不变，还似饮贪泉。
山期须早赴，世累莫迟留。忽遇狂风起，闲心不自由。
溪南越乡音，古柳渡江深。日晚无来客，闲船系绿阴。
楼殿倚明月，参差如乱峰。宫花半夜发，不待景阳钟。
闲骑小步马，独遶万年枝。尽日看花足，君王自不知。
玉枕寐不足，宫花空触簷。梁间燕不睡，应怪夜明帘。
穿烟泉潺湲，触竹犊觳觫。荒篁香墙匡，熟鹿伏屋曲。
疎杉低通滩，冷鹭立乱浪。草彩欲夷犹，云容空澹荡。
侵深寻嵚岑，势厉卫睥睨。荒王将乡亡，细丽蔽袂逝。
枍指替制曳，康庄伤荒凉。主虏部伍苦，嫱亡房廊香。
灵气独不死，尚能成绮文。如何孤窆里，犹自读三坟。
人日兼春日，长怀复短怀。遥知双彩胜，并在一金钗。
城上一培土，手中千万杵。筑城畏不坚，坚城在何处。
莫叹将军逼，将军要却敌。城高功亦高，尔命何劳惜。
君心莫淡薄，妾意正栖托。愿得双车轮，一夜生四角。
春庭晓景别，清露花逦迤。黄蜂一过慵，夜夜栖香蘂。
桃李傍簷楹，无人赏春华。时情重不见，却忆菖蒲花。
南北路何长，中间万弋张。不知烟雾里，几只到衡阳。
鬓乱羞云卷，眉空羡月生。中原犹将将，何日重卿卿。
合欢能解恚，萱草信忘忧。尽向庭前种，萋萋特地愁。
玉锸朝扶鬓，金梯晚下台。春衫将别泪，一夜两难裁。
酒旗菰叶外，楼影浪花中。醉帆张数幅，唯待鲤鱼风。
巫峡七百里，巫山十二重。年年自云雨，环佩竟谁逢。
渐入新丰路，衰红映小桥。浑如七年病，初得一丸销。
妾住东湖下，郎居南浦边。闲临烟水望，认得采菱船。
自古黄金贵，犹沽骏与才。近来簪珥重，无可上高台。
平分从满箧，醉掷任成堆。恰莫持千万，明明买祸胎。
渡口和帆落，城边带角收。如何茂陵客，江上倚危楼。
桂冷微停素，峰干不徧岚。何谿背林处，犹覆定僧庵。
古态日渐薄，新妆心更劳。城中皆一尺，非妾髻鬟高。
大堤春日暮，骢马解镂衢。请君留上客，容妾荐雕胡。
北鴈行行直，东流澹澹春。当时六朝客，还道帝乡人。
天问复招魂，无因彻帝阍。岂知千丽句，不敌一谗言。
后代称欢伯，前贤号圣人。且须谋日富，不要道家贫。
闻说融峰下，灵香似反魂。春来正堪采，试为𣃁云根。
淮上能无雨，回头总是情。蒲帆浑未织，争得一欢成。
双眉初出茧，两鬓正藏鸦。自有王昌在，何劳近宋家。
相对莫辞贫，蓬蒿任塞门。无情是金玉，不报主人恩。
桐露珪初落，兰风佩欲衰。不知能赋客，何似枉刀儿。
谁在嫖姚幕，能教霹雳车。至今思秃尾，无以代寒葅。
未得同虀杵，何时减药囊。莫言天帝醉，秦暴不灵长。
雨冷唯添暑，烟初不著春。数枝花颣小，愁杀扈芳人。
闻道阳都女，连娟耳细长。自非黄犊客，不得到云房。
但服镮刚子，兼吟曲素词。须知臣汉客，还见布龙儿。
神烛光华丽，灵祛羽翼生。已传餐玉粒，犹自买云英。
闲吟鲍照赋，更起屈平愁。莫引西风动，红衣不耐秋。
怨莺新语涩，双蝶鬬飞高。作个名春恨，浮生百倍劳。
十万全师出，遥知正忆君。一心如瑞麦，长作两岐分。
破檗供朝爨，须怜是苦辛。晓天窥落宿，谁识独醒人。
旦日思双屦，明时愿早谐。丹青传四渎，难写是秋怀。
闻道更新帜，多应废旧旗。征衣无伴捣，独处自然悲。
长短裁浮筠，参差作飞凤。高楼微月夜，吹出江南弄。
裁得尺锦书，欲寄东飞凫。胫短翅亦短，雌雄恋菰蒲。
春风等君意，亦解欺桃李。写得去时真，归来不相似。
孤光照还没，转益伤离别。妾若是嫦娥，长圆不教缺。
前回边使至，闻道交河战。坐想鼓鞞声，寸心攒百箭。
嫁得金吾子，常闻轻薄名。君心如不重，妾腰徒自轻。
山连翠羽屏，草接烟华席。望尽南飞燕，佳人断消息。
兰眼抬路斜，莺唇映花老。金龙倾漏尽，玉井敲冰早。
凉汉清泬寥，衰林怨风雨。愁听络纬唱，似与羁魂语。
南云走冷圭，北籁号空木。年年任霜霰，不减筼筜绿。
歌谣数百种，子夜最可怜。慷慨吐清音，明转出天然。
丝竹发歌响，假器扬清音。不知歌谣妙，声势出口心。
镂椀传绿酒，雕𬬻薰紫烟。谁知苦寒调，共作白雪弦。
恃爱如欲进，含羞出不前。朱口发艳歌，玉指弄娇弦。
人传欢负情，我自未尝见。三更开门去，始知子夜变。
岁月如流迈，春尽秋已至。荧荧条上花，零落何乃驶。
岁月如流迈，行已及素秋。蟋蟀吟堂前，惆怅使侬愁。
鱼戏莲叶间，参差隐叶扇。䴔䴖𪈺鳿窥，潋滟无因见。
鱼戏莲叶东，初霞射红尾。傍临谢山侧，恰值清风起。
鱼戏莲叶西，盘盘舞波急。潜依曲岸凉，正直斜光入。
鱼戏莲叶南，欹危舞烟叠。光摇越鸟巢，影乱吴娃檝。
鱼戏莲叶北，澄阳动微涟。回看帝子渚，稍背鄂君船。
静烟临碧树，残雪背晴楼。冷天侵极戍，寒月对行舟。
琼英轻明生，石脉滴沥碧。玄铅仙偏怜，白帻客亦惜。
溪空唯容云，木密不陨雨。迎渔隐映间，安问讴鸦樐。
肤愉吴都姝，眷恋便殿宴。逡巡新春人，转面见战箭。
红栊通东风，翠珥醉易坠。平明兵盈城，弃置遂至地。
婴网虽皆困，搴笼喜共归。无心期尔报，相见莫惊飞。
闲吟秋景外，万事觉悠悠。此夜若无月，一年虚过秋。
水榭花繁处，春晴日午前。鸟窥临槛镜，马过隔墙鞭。
几处白烟断，一川红树时。坏桥侵辙水，残照背邨碑。
伏溜侵堦润，繁花隔竹香。娇莺方晓听，无事过南塘。
绿树连邨暗，黄花出陌稀。远陂春草绿，犹有水禽飞。
孤枕闻莺起，幽怀独悄然。地融春力润，花泛晓光鲜。
乱后他乡节，烧残故国春。自怜垂白首，犹伴踏青人。
齿落伤情久，心惊健忘频。蜗庐经岁客，蚕市异乡人。
率怕人言谨，闲宜酒韵高。山林若无虑，名利不难逃。
惨惨日将暮，驱羸独到庄。沙痕傍墟落，风色入牛羊。
新霁田园处，夕阳禾黍明。沙邨平见水，深巷有鸥声。
白日新年好，青春上国多。街平双阙近，尘起五云和。
茶爽添诗句，天清莹道心。只留鹤一只，此外是空林。
御礼征奇策，人心注盛时。从来留振滞，只待济临危。
永夜疑无日，危时只赖山。旷怀休戚外，孤迹是非间。
形胜今虽在，荒凉恨不穷。虎狼秦国破，狐兔汉陵空。
秋江共僧渡，乡泪滴船回。一夜吴船梦，家书立马开。
花缺伤难缀，莺喧奈细听。惜春春已晚，珍重草青青。
堤柳自绵绵，幽人无恨牵。只忧诗病发，莫寄校书牋。
燕语曾来客，花催欲别人。莫愁春又过，看著又新春。
身外都无事，山中久避喧。破巢看乳燕，留果待啼猨。
诗家通籍美，工部与司勋。高贾虽难敌，微官偶胜君。
努力省前非，人生上寿稀。青云无直道，暗室有危机。
燕拙营巢苦，鱼贪触网惊。岂缘身外事，亦似我劳形。
宿雨川原霁，凭高景物新。陂痕侵牧马，云影带耕人。
十年深隐地，一雨太平心。匣涩休看劒，窗明复上琴。
明时那弃置，多病自迟留。疎磬和吟断，残灯照卧幽。
衰鬓闲生少，丹梯望觉危。松须依石长，鹤不傍人卑。
落叶频惊鹿，连峰欲映雕。此生诗病苦，此病更萧条。
旅思又惊夏，庭前长小松。远峰生贵气，残月歛衰容。
林鸟频窥静，家人亦笑慵。旧居留稳枕，归卧听秋钟。
华宇知难保，烧来又却修。只应巢燕惜，未必主人留。
幽鸟穿篱去，邻翁采药回。云从潭底出，花向佛前开。
步上短亭久，看回官渡船。江乡宜晚霁，楚老语丰年。
楚岫接乡思，茫茫归路迷。更堪斑竹驿，初听鹧鸪啼。
帝业山河固，离宫宴幸频。岂知驱战马，只是太平人。
终南最佳处，禅诵出青霄。群木澄幽寂，疎烟泛泬寥。
兵待皇威振，人随国步安。万方休望幸，封岳始鸣銮。
丧乱家难保，艰虞病懒医。空将忧国泪，犹拟洒丹墀。
流芳能几日，惆怅又闻蝉。行在多新贵，幽栖独长年。
世事尝艰险，僧居惯寂寥。美香闻夜合，清景见寅朝。
景物皆难驻，伤春复怨秋。旋书红叶落，拟画碧云收。
离乱身偶在，窜迹任浮沈。虎暴荒居逈，萤孤黑夜深。
梅雨和乡泪，终年共酒衣。殷勤华表鹤，羡尔亦曾归。
薄腻力偏羸，看看怆别时。东风狂不惜，西子病难医。
肌细分红脉，香浓破紫苞。无因留得翫，争忍折来抛。
幽径入桑麻，坞西逢一家。编篱薪带茧，补屋草和花。
借住郊园久，仍逢夏景新。绿苔行屐稳，黄鸟傍窗频。
菊开犹阻雨，蝶意切于人。亦应知暮节，不比惜残春。
衰榭当何忏，惟应悔壮图。磬声花外远，人影塔前孤。
色变莺雏长，竿齐笋箨垂。白头身偶在，清夏景还移。
蜀妓轻成妙，吴娃狎共纤。晚妆留拜月，卷上水精帘。
独步荒郊暮，沉思远墅幽。平生多少事，弹指一时休。
掩谤知迎吠，欺心见强颜。有名人易困，无契债难还。
病来胜未病，名缚便忘名。今日甘为客，当时注愍征。
暑湿深山雨，荒居破屋灯。此生无忏处，此去作高僧。
不须频怅望，且喜脱喧嚣。亦有终焉意，陂南看稻苗。
楼带猨吟迥，庭容鹤舞宽。晒书因阅画，封药偶和丹。
宴罢论诗久，亭高拜表频。岸香蕃舶月，洲色海烟春。
驿步堤萦阁，军城鼓振桥。鸥和湖鴈下，雪隔岭梅飘。
带雪南山道，和钟北阙明。太平当共贺，开化喝来声。
舴艋猨偷上，蜻蜓燕竞飞。樵香烧桂子，苔湿挂莎衣。
溪涨渔家近，烟收鸟道高。松花飘可惜，睡里洒离骚。
一叶随西风，君行亦向东。知妾飞书意，无劳待早鸿。
灯影看须黑，墙阴惜草青。岁阑悲物我，同是冒霜萤。
且喜安能保，那堪病更忧。可怜藜杖者，真个种瓜侯。
剩欲逢花折，判须冒雨频。晴明开渐少，莫怕湿新巾。
小蝶尔何竞，追飞不惮劳。远教群雀见，宁悟祸梯高。
明日添一岁，端忧奈尔何。冲寒出洞口，犹校夕阳多。
莫话伤心事，投春满鬓霜。殷勤共尊酒，今岁只残阳。
得地牡丹盛，晓添龙麝香。主人犹自惜，锦幕护春霜。
羽书传栈道，风火隔乡关。病眼那堪泣，伤心不到间。
可是武陵溪，春芳著路迷。花明催曙早，云腻惹空低。
宝马跋尘光，双驰照路旁。喧传报戚里，明日幸长杨。
虏黠虽多变，兵骄即易乘。犹须劳斥候，勿遣大河冰。
甲子今重数，生涯只自怜。殷勤元日日，欹午又明年。
种花满西园，花发青楼道。花下一禾生，去之为恶草。
父耕原上田，子㔉山下荒。六月禾未秀，官家已修仓。
锄田当日午，汗滴禾下土。谁念盘中餐，粒粒皆辛苦。
良人昨日去，明月又不圆。别时各有泪，零落青楼前。
众鸟各归枝，乌乌尔不栖。还应知妾恨，故向绿窗啼。
念远心如烧，不觉中夜起。桃花带露泛，立在月明里。
欲别牵郎衣，问郎游何处。不恨归日迟，莫向临邛去。
此地无驻马，夜中犹走轮。所以路傍草，少于衣上尘。
萱草生堂阶，游子行天涯。慈亲倚门望，不见萱草花。
拥棹思悠悠，更深泛积流。唯将一星火，何处宿芦洲。
东风日边起，草木一时春。自笑中华路，年年送远人。
圆魄上寒空，皆言四海同。安知千里外，不有雨兼风。
盈缺青冥外，东风万古吹。何人种丹桂，不长出轮枝。
先贤忧民诈，观迹成纲纪。自有书契来，争及结绳理。
良工指君疑，真玉却非玉。寄言怀宝人，不须伤手足。
自君之出矣，鸾镜空尘生。思君如明月，明月逐君行。
妾命何太薄，不及宫中水。时时对天颜，声声入君耳。
君子慎所履，小人多所疑。尼甫至圣贤，犹为匡所縻。
秦楼花发时，秦女笑相随。及到秋风日，飞来欲问谁。
似厌栖寒菊，翩翩占晚阳。愁人如见此，应下泪千行。
愁将万里身，来伴看花人。何事独惆怅，故园还又春。
尽道丰年瑞，丰年事若何。长安有贫者，为瑞不宜多。
艰难别离久，中外往还深。已改当时髪，空余旧日心。
累年无的信，每夜望边城。袖掩千行泪，书封一尺金。
自到西川住，惟君别有情。常逢对门远，又隔一重城。
姓氏司空贵，官班御史卑。老夫如且在，不用叹屯奇。
浊河从北下，清洛向东流。清浊皆如此，何人不白头。
叠浪与云急，翠兰和意香。风流化为雨，日暮下巫阳。
金阁倚云开，朱轩犯雪来。三冬辛苦样，天意似难栽。
一醉六十日，一裘三十年。年华经几日，日日掉征鞭。
平野有千里，居人无一家。甲兵年正少，日久戍天涯。
天地太萧索，山川何渺茫。不堪星斗柄，犹把岁寒量。
三年离水石，一旦隐樵渔。为问青云上，何人识卷舒。
野水千年在，闲花一夕空。近来浮世狭，何似钓船中。
风雨去愁晚，关河归思凉。西游无紫气，一夕九回肠。
紫府归期断，芳洲别思迢。黄金作人世，只被岁寒消。
托根蟠泰华，倚干蚀莓苔。谁云山泽间，而无梁栋材。
玉人下瑶台，香风动轻素。画角弄江城，鸣珰月中堕。
清风摇翠环，凉露滴苍玉。美人胡不纫，幽香蔼空谷。
谢庭漫芳草，楚畹多绿莎。于焉忽相见，岁晏将如何。
金谷风露凉，绿珠醉初醒。珠帐夜不收，月明堕清影。
随梦入池塘，无心在金谷。春风自年年，吹遍天涯绿。
相聚即为邻，烟火自成簇。约伴过前溪，撑破蘼芜绿。
鹏程三万里，别酒一千钟。好景当三月，春光上国浓。
野花红滴滴，江燕语喃喃。鼓吹翻新调，都亭酒正酣。
登庸趋俊乂，厕用野无遗。起喜赓歌日，明良际会时。
盐车淹素志，长坂入青云。老骥春风里，奔腾独异群。
春风吹愁端，散漫不可收。不如古溪水，祗望乡江流。
新花红烁烁，旧花满山白。昔日金张门，狼籍余废宅。
回头语春风，莫向新花丛。我见朱颜人，多金亦成翁。
多金不足惜，丹砂亦何益。更种明年花，春风自相识。
小院无人夜，烟斜月转明。清宵易惆怅，不必有离情。
霁景明如练，繁英杏正芳。姮娥应有语，悔共雪争光。
认得前家令，宫人泪满裾。不知梁佐命，全是沈尚书。
我爱窦高士，弃官仍在家。为嫌句漏令，兼不要丹砂。
受降城必破，回落陇头移。蕃道北海北，谋生今始知。
禾黍不阳艳，竞栽桃李春。翻令力耕者，半作卖花人。
湘水似伊水，湘人非故人。登临独无语，风柳自摇春。
晓陌携笼去，桑林路隔淮。何如鬬百草，赌取凤皇钗。
落第春相困，无心惜落花。荆山归不得，归得亦无家。
松格一何高，何人号乳毛。霜天寓直夜，媿尔伴闲曹。
贤人骨已销，墓树几荣凋。正直魂如在，斋心愿一招。
乱前看不足，乱后眼偏明。却得蓬蒿力，遮藏见太平。
唐昌树已荒，天意眷文昌。晓入微风起，春时雪满墙。
暴乱免遗折，森罗贤达名。末郎何所取，叨继外门荣。
八韵与五字，俱为时所先。幽魂应自慰，李白墓相连。
细雨湿萋萋，人稀江日西。春愁肠已断，不在子规啼。
细雨湿凄凄，人稀江日西。春膓已愁断，不待子规啼。
烟外桡声远，天涯幽梦回。争知江上客，不是故乡来。
残阳楚水畔，独吊舜时人。不及庙前草，至今江上春。
登高迎送远，春恨并依依。不得沧洲信，空看白鹤归。
猎犬谙斜路，宫嫔识认旗。马前双兔起，宣尔羽林儿。
小镫狭秋鞘，鞍轻妓细腰。有时齐走马，也学唱交交。
蹀躞巴陵骏，毰毸碧野鸡。忽闻仙乐动，赐酒玉偏提。
桥下浅深水，竹间红白花。酒仙同避世，何用厌长沙。
江海扁舟客，云山一衲僧。相逢两无语，若个是南能。
虽可忘忧矣，其如作病何。淋漓满襟袖，更发楚狂歌。
细雨桃花水，轻鸥逆浪飞。风头阻归櫂，坐睡倚蓑衣。
云物阴寂历，竹木寒青苍。水冷鹭鸶立，烟月愁昏黄。
晚日催弦管，春风入绮罗。杏花如有意，偏落舞衫多。
泪滴珠难尽，容殊玉易销。傥随明月去，莫道梦魂遥。
抬镜仍嫌重，更衣又怕寒。宵分未归帐，半睡待郎看。
澹月照中庭，海棠花自落。独立俯闲阶，风动秋千索。
雨后碧苔院，霜来红叶楼。闲阶上斜日，鹦鹉伴人愁。
酒力滋睡眸，卤莽闻街鼓。欲明天更寒，东风打窗雨。
罗幕生春寒，绣窗愁未眠。南湖一夜雨，应湿采莲船。
愿结交加梦，因倾潋滟尊。醒来情绪恶，帘外正黄昏。
氤氲帐里香，薄薄睡时妆。长吁解罗带，怯见上空床。
楼上澹山横，楼前沟水清。怜山又怜水，两处总牵情。
溪边花满枝，百鸟带香飞。下有一白鹭，日斜翘石矶。
染亦不可成，画亦不可得。苌弘未死时，应无此颜色。
目极家山远，身拘禁苑深。烟霄慙暮齿，麋鹿媿初心。
秋雨空山夜，非君不此来。高于剡溪雪，一棹到门回。
隐隐隔千里，巍巍知几重。平时未能去，梦断一声钟。
终日冲奔浪，何年坠乱风。谢公堪入咏，目极在云中。
万卉春风度，繁花夏景长。馆娃人尽醉，西子始新妆。
大海波涛浅，小人方寸深。海枯终见底，人死不知心。
朝喜花艳春，暮悲花委尘。不悲花落早，悲妾似花身。
五里复五里，去时无住时。日将家渐远，犹恨马行迟。
茅屋深湾里，钓船横竹门。经营衣食外，犹得弄儿孙。
亢阳今已久，嘉雨自云倾。一点不斜去，极多时下成。
闻莺才觉晓，闭户已知晴。一带窗间月，斜穿枕上生。
乱世时偏促，阴天日易昏。无言搔白首，憔悴倚东门。
养尔逢多难，常忧学已迟。辟彊为上相，何必待从师。
莫恨红裙破，休嫌白屋低。请看京与洛，谁在旧香闺。
梦觉笙歌散，空堂寂寞秋。更闻城角弄，烟雨不胜愁。
井邑斜连北，蓬瀛直倚东。秋高岩溜白，日上海波红。
对酒何曾醉，寻僧未觉闲。无人不惆怅，终日见南山。
一片寒塘水，寻常立鹭鸶。主人贫爱客，沽酒往吟诗。
碧嶂猿啼夜，新秋雨霁天。谁人爱明月，露坐洞庭船。
泽国多芳草，年年长自春。应从屈平后，更苦不归人。
北阙新王业，东城入羽书。秋风满林起，谁道有鲈鱼。
在德何夷险，观风复往还。自能同善闭，中路可无关。
玉关征戍久，空闺人独愁。寒露湿青苔，别来蓬鬓秋。
人坐青楼晚，莺语百花时。愁多人易老，断肠君不知。
北风吹白云，万里渡河汾。心绪逢摇落，秋声不可闻。
息燕归檐静，飞花落院闲。不愁愁自著，谁道忆乡关。
岁穷惟益老，春至却辞家。可惜东园树，无人也作花。
怀印喜将归，窥巢恋且依。自知栖不定，还欲向南飞。
兔子死兰弹，持来挂竹竿。试将明镜照，何异月中看。
有意嫌兵部，专心望考功。谁知脚蹭蹬，几落省墙东。
城上风威冷，江中水气寒。戎衣何日定，歌舞入长安。
此地别燕丹，壮士髪冲冠。昔时人已没，今日水犹寒。
写月无芳桂，照日有花菱。不持光谢水，翻将影学冰。
禀质非贪热，焦心岂惮熬。终知不自润，何处用脂膏。
凌波起罗袜，含风染素衣。别有知音调，闻歌应自飞。
忌满光先缺，乘昏影暂流。既能明似镜，何用曲如钩。
寒更承夜永，凉夕向秋澄。离心何以赠，自有玉壶冰。
鹅，鹅，鹅，曲项向天歌。白毛浮绿水，红掌拨清波。
朔风扣群木，严霜凋百草。借问月中人，安得长不老。
北伐虽全赵，东归不王秦。空歌拔山力，羞作渡江人。
百战方夷项，三章且代秦。功归萧相国，气尽戚夫人。
万里人南去，三春雁北飞。不知何岁月？得与尔同归。
逢时独为贵，历代非无才。隗君亦何幸，遂起黄金台。
汉庭荣巧宦，云阁薄边功。可怜骢马使，白首为谁雄。
故乡今日友，欢会坐应同。宁知巴峡路，辛苦石尤风。
望苑长为客，商山遂不归。谁怜北陵井，未息汉阴机。
白云苍梧来，氛氲万里色。闻君太平世，栖泊灵台侧。
有道君匡国，无闷余在林。白云峨眉上，岁晚来相寻。
天德平无外，关门东复西。不将千里隔，何用一丸泥。
乐奏天恩满，杯来秋兴高。更蒙萧相国，对席饮醇醪。
圣德垂甘露，天章下大风。又乘黄阁赏，愿作黑头公。
西掖恩华降，南宫命席阑。讵知鸡树后，更接凤池欢。
秋阴士多感，雨息夜无尘。清樽宜明月，复有平生人。
醉后乐无极，弥胜未醉时。动容皆是舞，出语总成诗。
今日此相送，明年此相待。天上客星回，知君渡东海。
真人降紫气，邀我丹田宫。远寄双飞舄，飞飞不碍空。
大师捐世去，空余法力在。远寄无碍香，心随到南海。
即今三伏尽，尚自在临邛。归途千里外，秋月定相逢。
蜀地寒犹暖，正朝发早梅。偏惊万里客，已复一年来。
客心争日月，来往预期程。秋风不相待，先至洛阳城。
去国年方晏，愁心转不堪。离人与江水，终日向西南。
实相归悬解，虚心暗在通。澄江明月内，应是色成空。
危石江中起，孤云岭上还。相逢皆得意，何处是乡关。
故岁今宵尽，新年明旦来。愁心随斗柄，东北望春回。
夜风吹醉舞，庭户对酣歌。愁逐前年少，欢迎今岁多。
桃枝堪辟恶，爆竹好惊眠。歌舞留今夕，犹言惜旧年。
今岁元日乐，不谢往年春。知向来心道，谁为昨夜人。
耗磨传兹日，纵横道未宜。但令不忌醉，翻是乐无为。
上月今朝减，流传耗磨辰。还将不事事，同醉俗中人。
春来半月度，俗忌一时闲。不酌他乡酒，惟堪对楚山。
家居洛阳下，举目见嵩山。刻作茱萸节，情生造化间。
黄花宜泛酒，青岳好登高。稽首明廷内，心为天下劳。
菊酒携山客，萸囊系牧童。路疑随大隗，心似问鸿蒙。
九日重阳数，三秋万实成。时来谒轩后，罢去坐蓬瀛。
晚节欢重九，高山上五千。醉中知遇圣，梦里见寻仙。
白首看黄叶，徂颜复几何。空慙棠树下，不见政成歌。
狱中生白发，岭外罢红颜。古来相送处，凡得几人还。
万里投荒裔，来时不见亲。一朝成白首，看取报家人。
董氏娇娆性，多为窈窕名。人随秋月落，韵入捣衣声。
粉蘂粘妆簏，金花竭翠条。夜台无戏伴，魂影向谁娇。
旧亭红粉阁，宿处白云关。春日双飞去，秋风独不还。
舞席沾残粉，歌梁委旧尘。独伤窗里月，不见帐中人。
三月时将尽，空房妾独居。蛾眉愁自结，鬓髪没情梳。
劲节凌冬劲，芳心待岁芳。能令人益寿，非止麝含香。
客心惊落木，夜坐听秋风。朝日看容鬓，生涯在镜中。
忽见寒梅树，开花汉水滨。不知春色早，疑是弄珠人。
惜别远相送，却成惆怅多。独归回首处，争那暮山何。
倾酒向涟漪，乘流欲去时。寸心同尺璧，投此报冯夷。
江曲全萦楚，云飞半自秦。岘山回首望，如别故乡人。
浦烟含夜色，冷日转秋旻。自有沈碑在，清光不照人。
楚岸云空合，楚城人不来。祗今谁善舞，莫恨废章台。
行背青山郭，吟当白露秋。风流无屈宋，空咏古荆州。
晚来渔父喜，网重欲收迟。恐有长江使，金钱愿赎龟。
去指龙沙路，徒悬象阙心。夜凉无远梦，不为偶闻砧。
雾云疎有叶，雨浪细无花。稳放扁舟去，江天自有涯。
好日当秋半，层波动旅肠。已行千里外，谁与共秋光。
润色非东里，官曹更建章。宦游难自定，来唤櫂船郎。
夜江清未晓，徒惜月光沉。不是因行乐，堪伤老大心。
翳日多乔木，维舟取束薪。静听江叟语，尽是厌兵人。
箭漏日初短，汀烟草未衰。雨余虽更绿，不是采苹时。
山雨夜来涨，喜鱼跳满江。岸沙平欲尽，垂蓼入船窗。
渚边新鴈下，舟上独凄凉。俱是南来客，怜君缀一行。
云密连江暗，风斜著物鸣。一杯真战将，笑尔作愁兵。
柳拂斜开路，篱边数户村。可能还有意，不掩向江门。
不识相如渴，徒吟子美诗。江清惟独看，心外更谁知。
牵路沿江狭，沙崩岸不平。尽知行处险，谁肯载时轻。
憔悴异灵均，非谗作逐臣。如逢渔父问，未是独醒人。
水含秋夜静，云带夕阳高。诗癖非吾病，何妨吮短豪。
带舟维古岸，还似阻西陵。箕伯无多怒，回头讵不能。
秋云久无雨，江燕社犹飞。却笑舟中客，今年未得归。
帆翅初张处，云鹏怒翼同。莫愁千里路，自有到来风。
佳节虽逢菊，浮生正似萍。故山何处望，荒岸小长亭。
月下江流静，村荒人语稀。鹭鸳虽有伴，仍共影双飞。
斗转月未落，舟行夜已深。有村知不远，风便数声砧。
櫂惊沙鸟迅，飞溅夕阳波。不顾鱼多处，应防一目罗。
行到楚江岸，苍茫人正迷。秪如秦塞远，格磔鹧鸪啼。
渐觉江天远，难逢故国书。可能无往事，空食鼎中鱼。
岸草连荒色，村声乐稔年。晚晴贪获稻，闲却采菱船。
滩浅多游鹭，江清易见鱼。怪来吟未足，秋物欠红蕖。
蛩响依沙草，萤飞透水烟。夜凉谁咏史，空泊运租船。
睡稳叶舟轻，风微浪不惊。人居芦苇岸，终夜动秋声。
自念平生意，曾期一郡符。可知因谪宦，斑鬓入江湖。
水天凉夜月，不是少清光。好景随人物，秦淮忆建康。
古来多思客，摇落恨江潭。今日秋风至，萧疎过沔南。
映竹疑村好，穿芦觉渚幽。渐安无旷土，姜芋当农收。
烟渚复烟渚，画屏休画屏。引愁天末去，数点暮山青。
秋风动客心，寂寂不成吟。飞上危樯立，莺啼报好音。
见底高秋水，开怀万里天。旅吟还有伴，沙柳数枝蝉。
九日自佳节，扁舟无一杯。曹园旧罇酒，戏马忆高台。
兵火有余烬，贫村才数家。无人争晓渡，残月下寒沙。
渚禽菱芡足，不向稻粱争。静宿凉湾月，应无失侣声。
轻云未扑霜，树杪橘初黄。行是知名物，过风过水香。
土旷深耕少，江平远钓多。平生皆弃本，金革竟如何。
海月非常物，等闲不可寻。披沙应有地，浅处定无金。
风晚冷飕飕，芦花已白头。旧来红叶寺，堪忆玉京秋。
渺渺望天涯，清涟浸赤霞。难逢星汉使，乌鹊日乘槎。
风好来无阵，云开去有踪。钓歌无远近，应喜罢艨艟。
吴疆连楚甸，楚俗异吴乡。谩把罇中物，无人啄蟹黄。
岸绿野烟远，江红斜照微。撑开小渔艇，应到月明归。
雨余江始涨，漾漾见流薪。曾叹河中木，斯言忆古人。
垂露晚犹浓，清风不易逢。涉江虽已晚，高树搴芙蓉。
乘舟维夏口，烟野独行时。不见头陀寺，空怀幼妇碑。
晚泊武昌岸，津亭疎柳风。数株曾手植，好事忆陶公。
舟航依浦定，星斗满江寒。若比阴霾日，何妨夜未阑。
近戍离金落，孤岑望火门。惟将知命意，潇洒向乾坤。
丛菊生堤上，此花长后时。有人还采掇，何必在春期。
景夕残霞落，秋寒细雨晴。短缨何用濯，舟在月中行。
堤坏漏江水，地坳成野塘。晚荷人不折，留取作秋香。
左宦终何路，摅怀亦自宽。襞牋嘲白鹭，无意喻枭鸾。
楼空人不归，云白去时衣。黄鹤无心下，长应笑令威。
白帝朝惊浪，阳台暮映云。等闲生险易，世路秪如君。
橹慢生轻浪，帆虚带白云。客船虽狭小，容得瘦将军。
静看秋江水，风微浪渐平。人间驰竞处，尘土自波成。
风借帆方疾，风回櫂却迟。较量人世事，不校一毫厘。
咫尺愁风雨，匡庐不可登。秪疑云雾窟，犹有六朝僧。
江草何多思，冬青尚满洲。谁能惊𫛳鸟，作赋为沙鸥。
幸有烟波兴，宁辞笔砚劳。缘情无怨刺，却似反离骚。
沙上独行时，高吟到楚词。难将垂岸蓼，盈把当江蓠。
秋寒鹰隼健，逐雀下云空。知是江湖客，无心击塞鸿。
幽怀念烟水，长恨隔龙沙。今日滕王阁，分明见落霞。
江流何渺渺，怀古独依依。渔父非贤者，芦中但有矶。
风雨正甘寝，云霓忽晓晴。放歌虽自遣，一岁又峥嵘。
幽思正迟迟，沙边濯弄时。自怜非博物，犹未识凫葵。
曾有烟波客，能歌西塞山。落花惟待月，一钓紫菱湾。
千顷水纹细，一拳岚影孤。君山寒树绿，曾过洞庭湖。
光阔重湖水，低斜远鴈行。未曾无兴咏，多谢沈东阳。
晚菊绕江垒，忽如开古屏。莫言时节过，白日有余馨。
日落长亭晚，山门步障青。可怜无酒分，处处有旗亭。
远岸无行树，经霜有伴红。停船搜好句，题叶赠江枫。
身世比行舟，无风亦暂休。敢言终破浪，惟愿稳乘流。
数亩苍苔石，烟蒙鹤卵洲。定因词客遇，名字始风流。
兴闲停桂楫，路好过松门。不负佳山水，还开酒一樽。
短檝休敲桂，孤根自驻萍。自怜非劒气，空向斗牛星。
高浪如银屋，江风一发时。笔端降太白，才大语终奇。
细竹渔家路，晴阳看结罾。喜来邀客坐，分与折腰菱。
平湖五百里，江水想通波。不奈扁舟去，其如决计何。
数逢云断处，去岸映高山。身到章江日，应犹未得闲。
一湾斜照水，三版顺风船。未敢相邀钓，劳生只自怜。
江雨正霏微，江村晚渡稀。何曾妨钓艇，更待得鱼归。
新野旧楼名，浔阳胜赏情。照人长一色，江月共凄清。
愿饮西江水，那吟北渚愁。莫教留滞迹，远比蔡昭侯。
湖口分江水，东流独有情。常时好风物，谁伴谢宣城。
浔阳江畔菊，应似古来秋。为问幽栖客，吟时得酒不。
高峰有佳号，千尺倚寒风。若使炉烟在，犹应为上公。
万木已清霜，江边村事忙。故溪黄稻熟，一夜梦中香。
楚水苦萦回，征帆落又开。可缘非直路，却有好风来。
严妆垂玉筯，妙舞对清风。无复君王顾，春来起渐慵。
歌咽新翻曲，香销旧赐衣。陵园春雨暗，不见六龙归。
寒食月明雨，落花香满泥。佳人持锦字，无雁寄辽西。
欲剪宜春字，春寒入剪刀。辽阳在何处，莫望寄征袍。
寻僧已寂寞，林下锁山房。松竹虽无语，牵衣借晚凉。
雨足高田白，披蓑半夜耕。人牛力俱尽，东方殊未明。
月上随人意，人闲月更清。朱楼高百尺，不见到天明。
槿花不见夕，一日一回新。东风吹桃李，须到明年春。
宰嚭亡吴国，西施陷恶名。浣纱春水急，似有不平声。
故里琴樽侣，相逢近腊梅。江村买一醉，破泪却成咍。
牧竖持蓑笠，逢人气傲然。卧牛吹短笛，耕却傍溪田。
欲羡农家子，秋新看刈禾。苏秦无负郭，六印又如何。
江心秋月白，起柁信潮行。蛟龙化为人，半夜吹笛声。
蛙声近过社，农事忽已忙。邻妇饷田归，不见百花芳。
日暮片帆落，江村如有情。独对沙上月，满船人睡声。
吴子爱桃李，月色不到地。明朝欲看花，六宫人不睡。
凉轩待月生，暗里萤飞出。低回不称意，蛙鸣乱清瑟。
月色明如昼，虫声入户多。狂夫自不归，满地无天河。
银缸照残梦，零泪霑粉臆。洞房犹自寒，何况关山北。
花上断续雨，江头来去风。相思春欲尽，未遣酒尊空。
澹澹长江水，悠悠远客情。落花相与恨，到地一无声。
白鸟波上栖，见人懒飞起。为有求鱼心，不是恋江水。
三月寒食时，日色浓于酒。落尽墙头花，莺声隔原柳。
独诏胡衣出，天花落殿堂。他人不敢妬，垂泪向君王。
少壮经勤苦，衰年始浪游。谁怜不龟手，他处却封侯。
宠极辞同辇，恩深弃后宫。自题秋扇后，不敢怨春风。
十载元正酒，相欢意转深。自量麋鹿分，只合在山林。
古树春风入，阳和力太迟。莫言生意尽，更引万年枝。
青春未得意，见花却如讐。路逢白面郎，醉插花满头。
满眼桃李花，愁人如不见。别有惜花人，东风莫吹散。
长安牡丹开，绣毂辗晴雷。若使花长在，人应看不回。
病起春已晚，曳筇伤绿苔。强攀庭树枝，唤作花未开。
病起遶庭除，春泥黏屐齿。如从万里来，骨肉满面喜。
清猨啼不住，白水下来新。八月莫为客，夜长愁杀人。
长门春欲尽，明月照花枝。买得相如赋，君恩不可移。
圆光照一海，远客在孤舟。相忆无期见，中宵独上楼。
夜泊江门外，欢声月里楼。明朝归去路，犹隔洞庭秋。
满地梨花白，风吹碎月明。大家寒食夜，独贮望乡情。
海燕频来去，西人独滞留。天边又相送，肠断故园秋。
珠箔映高柳，美人红袖垂。忽闻半天语，不见上楼时。
十二街如市，红尘咽不开。洒蹄骢马汗，没处看花来。
院似禅心静，花如觉性圆。自然知了义，争肯学神仙。
风回山火断，朝落岸冰高。名终埋不得，骨任朽何妨。
不独满池塘，梦中佳句香。春风有余力，引上古城墙。
当年歌舞时，不说草离离。今日歌舞尽，满园秋露垂。
三庚到秋伏，偶来松槛立。热少清风多，开门放山入。
三篱盖驰道，风烈一无取。时见牧牛童，嗔牛吃禾黍。
出山不得意，谒帝值戈鋋。岂料为文日，翻成用武年。
一朵又一朵，并开寒食时。谁家不禁火，总在此花枝。
凌春帝子阁，偶眺日移西。浪势平花坞，帆阴上柳堤。
一种灵苗异，天然体性虚。叶如斜界纸，心似倒抽书。
人莫嫌山小，僧还爱寺灵。殿高神气力，龙活客丹青。
东园宫草绿，上下飞相逐。君恩不禁春，昨夜花中宿。
种荷玉盆里，不及沟中水。养雉黄金笼，见草心先喜。
春泪烂罗绮，泣声抽恨多。莫滴芙蓉池，愁伤连蔕荷。
一朵花叶飞，一枝花光彩。美人惜花心，但愿春长在。
貌高清入骨，帝里旧临坛。出语经相似，行心佛证安。
潺潺伊洛河，寂寞少恩波。銮驾久不幸，洛阳春草多。
阴阴亭际间，相顾惨离颜。一片云飞去，嵯峨空魏山。
莫问古宫名，古宫空有城。惟应东去水，不改旧时声。
远天明月出，照此谁家楼。上有罗衣裳，凉风吹不休。
南溪有仙涧，咫尺非人间。泠泠松风下，日暮空苍山。
泪乾红落脸，心尽白垂头。自此方知怨，从来岂信愁。
无语与花别，细看枝上红。明年又相见，还恐是愁中。
两京作觔卖，五谿无人采。夷夏虽有殊，气味都不改。
小山压大山，大山全无力。羞见故乡人，从此投外国。
青鸟衔葡萄，飞上金井栏。美人恐惊去，不敢卷帘看。
金陵已去国，铜梁忽背飞。失路远相送，他乡何日归。
灵关九折险，蜀道二星遥。乘槎若有便，希泛广陵潮。
早秋惊叶落，飘零似客心。翻飞未肯下，犹言惜故林。
幻生还幻灭，大幻莫过身。安心自有处，求人无有人。
淼淼三江水，悠悠五岭关。雁飞犹不度，人去若为还。
燕山窦十郎，教子有义方。灵椿一株老，丹桂五枝芳。
迎风啸未已，和雨落谷谷。千枝与万枝，不如一竿竹。
欲上祝融峰，先登古石桥。凿开巇崄处，取路到丹霄。
江畔送行人，千山生暮氛。谢安团扇上，为画敬亭云。
司空犹不作，那敢作司徒。幸有山翁号，如何不见呼。
寒烛照清夜，笙歌隔藓墙。一从飞燕入，便不见君王。
关河月未晓，行子心已急。佳人无一言，独背残灯泣。
归鸟入平野，寒云在远村。徒令睇望久，不复见王孙。
惭老将谁托，劳生每自慙。何当重携手，风雨满江南。
胡笳闻欲死，汉月望还生。日华离碧海，云影散青霄。
石城古岸头，一望思悠悠。几许六朝事，不禁江水流。
街鼓侵人急，西倾日欲斜。黄泉无旅店，今夜宿谁家。
大尧登宝位，麟凤焕宸居。海曲霑恩泽，还生比目鱼。
生值揖逊历，长歌东南春。钓鼇年三十，未见天子巡。
轩辕承化日，群凤戏池台。大朴衰丧后，仲尼生不来。
大道归孟门，萧兰日争长。想得巢居时，碧江应无浪。
矻矻蓬舍下，慕君麒麟阁。笑杀王子乔，寥天乘白鹤。
杳杳巫峡云，悠悠汉江水。愁杀几少年，春风相忆地。
吴洲采芳客，桂棹木兰船。日晚欲有寄，裴回春风前。
仙家风景晏，浮世年华速。邂逅汉武时，蟠桃海东熟。
南国珊瑚树，好裁天马鞭。鱼龙不解语，海曲空婵娟。
周穆恣游幸，横天驱八龙。宁知泰山下，日日望登封。
秦国饶罗网，中原绝麟凤。万乘巡海回，鲍鱼空相送。
秦家无庙略，遮虏续长城。万姓陇头死，中原荆棘生。
秦作东海桥，中州鬼辛苦。纵得跨蓬莱，群仙亦飞去。
隋炀弃中国，龙舟巡海涯。春风广陵苑，不见秦宫花。
范子相句践，灭吴成大勋。虽然五湖去，终媿磻溪云。
麟凤识翔蛰，圣贤明卷舒。哀哉嵇叔夜，智不及鶢鶋。
战地三尺骨，将军一身贵。自古若吊冤，落花少于泪。
楚国千里旱，土龙日已多。九谷竟枯死，好云闲嵯峨。
汉家三殿色，恩泽若飘风。今日黄金屋，明朝长信宫。
南园杏花发，北渚梅花落。吴女妒西施，容华日消铄。
山鸡理毛羽，自言胜乌鸢。一朝逢鸑鷟，羞死南海边。
秦家卷衣贵，本是倡家子。金殿一承恩，貂蝉满乡里。
魏宫薛家女，秀色倾三殿。武帝鼎湖归，一身似秋扇。
婵娟越机里，织得双栖凤。慰此殊世花，金梭忽停弄。
学古三十载，犹依白云居。每览班超传，令人慵读书。
雄剑久濩落，夜吟秋风起。不是懒为龙，此非延平水。
朝为杨柳色，暮作芙蓉好。春风若有情，江山相逐老。
景龙临太极，五凤当庭舞。谁信壁间梭，升天作云雨。
曾梦诸侯笑，康囚议脱枷。千根池底藕，一朵火中花。
芳草温阳客，归心浙水西。临风青桂檝，几日白苹溪。
欲唱玄云曲，知音复谁是。采掇情未来，临池画春水。
恩酬期必报，岂是輙轻生。神劒冲霄去，谁为平不平。
警露精神异，冲天羽翼新。千年一归日，谁识令威身。
翠色晴来近，长亭路去遥。无人折烟缕，落日拂溪桥。
颜色尤难近，馨香不易通。朱门金锁隔，空使怨春风。
竞爱松筠翠，皆怜桃李芳。如求济世广，桑柘愿商量。
征赋常登限，名山管最多。吏闲民讼少，时得访烟萝。
绿藓深迎步，红霞烂满衣。洞天应不远，鸾鹤向人飞。
茅许仙踪在，烟霞一境清。夷希何许叩，松径月空明。
维舟登野岸，因访故人居。乱后知何处，荆榛匝弊庐。
欲问当年事，耕人都不知。空余堤上柳，依旧自垂丝。
群木方憎雪，开花长在先。流莺与舞蝶，不见许因缘。
年年二月暮，散乱杂飞花。雨过微风起，狂飘千万家。
一种和风至，千花未放妍。草心并柳眼，长是被恩先。
阴去为膏泽，晴来媚晓空。无心亦无滞，舒卷在东风。
日觉儒风薄，谁将霸道羞。乱臣无所惧，何用读春秋。
散诞爱山客，凄凉怀古心。寒风天阙晚，尽日倚轩吟。
松节凌霜久，蓬根逐吹频。群生各有性，桃李但争春。
揜霭愚公谷，萧寥羽客家。俗人知处所，应为有桃花。
莫折红芳树，但知尽意看。狂风幸无意，那忍折教残。
朝日城南路，旌旗照绿芜。使君何处去，桑下觅罗敷。
事与年俱往，情将分共深。莫惊容鬓改，只是旧时心。
暂别劳相送，佳期愿莫违。朱颜不须老，留取待郎归。
拂匣收珠佩，回灯拭薄妆。莫嫌春夜短，匹似楚襄王。
岭外春过半，途中火又新。殷勤清远峡，留恋北归人。
簪组非无累，园林未是归。世喧长不到，何必故山薇。
小舫行乘月，高斋卧看山。退公聊自足，争敢望长闲。
跂石仍临水，披襟复挂冠。机心忘未得，棋局与鱼竿。
劲节生宫苑，虚心奉豫游。自然名价重，不羡渭川侯。
细韵风中远，寒青雪后浓。繁阴堪避雨，効用待东封。
碧草垂低岸，东风起细波。横汾从游宴，何谢到天河。
昨朝才解冻，今日又开花。帝力无人识，谁知玩物华。
细丽披金彩，氛氲散远馨。泛杯频奉赐，缘解制颓龄。
旌旗赴天台，溪山晓色开。万家悲更喜，迎佛送如来。
江枫自蓊郁，不竞松筠力。一叶落渔家，残阳带秋色。
自从君去夜，锦幌孤兰麝。欹枕对银缸，秦筝绿窗下。
暧暧村烟暮，牧童出深坞。骑牛不顾人，吹笛寻山去。
昨日方髽髻，如今满颔髯。紫阁无心恋，青山有意潜。
似玉来投狱，抛家去就枷。可怜两片木，夹却一枝花。
叶似新蒲绿，身如乱锦缠。任君千度剥，意气自冲天。
新霜染枫叶，皎月借芦花。废宅寒塘水，荒坟宿草烟。
中剑斫耳缺，被箭射胛过。为将须有胆，有胆即无贾。
风起即千里，风回翻问津。沈思宦游者，何啻使风人。
两山鬬咽喉，群石矗牙齿。行客无限怨，横吞一江水。
渡水采桑归，蚕老催上机。扎扎得盈尺，轻素何人衣。
采桑知蚕饥，投梭惜夜迟。谁夸罗绮丛，新画学月眉。
渡溪溪水急，水溅罗衣湿。日暮犹未归，盈盈水边立。
素律铄欲脆，青女妒复稀。月冷天风吹，叶叶乾红飞。
拂拂生残晖，层层如裂绯。天风翦成片，疑作仙人衣。
巴江江水色，一带浓蓝碧。仙女瑟瑟衣，风梭晚来织。
塞日穿痕断，边鸿背影飞。缥缈浮黄屋，阴沈护御衣。
一朝入紫宫，万古遗芳尘。至今溪边花，不敢娇青春。
海色连四明，仙舟去容易。天籍岂輙问，不是卑朝士。
打起黄莺儿，莫教枝上啼。啼时惊妾梦，不得到辽西。
丹籍生涯浅，黄泉归路深。不及江陵树，千秋长作林。
丝传园客意，曲奏楚妃情。罕有知音者，空劳流水声。
二八如同雪，三春类早花。分行向烛转，一种逐风斜。
秋至皆零落，凌波独吐红。托根方得所，未肯即随风。
向晚小乘游，朝来新上头。从来许长袖，未有客难留。
零落多依草，芳香散著人。低簷一枝在，犹占满堂春。
徒闻管弦切，不见舞腰回。赖有歌梁合，尘飞一半来。
花寒未聚蝶，色艳已惊人。悬知陌上柳，应妒手中春。
峄阳桐半死，延津劒一沈。如何宿昔内，空负百年心。
画阁余寒在，新年旧燕归。梅花犹带雪，未得试春衣。
荷叶罩芙蓉，圆青映嫩红。佳人南陌上，翠盖立春风。
归来无所利，骨肉亦不喜。黄犬却有情，当门卧摇尾。
江畔送行人，千山生暮氛。谢安团扇上，为画敬亭云。
石室寒飙警，孙枝雅器裁。坐来山水操，弦断吊尘埃。
系缆石城下，恣吟怀暂开。江人桡艇子，将谓莫愁来。
九十九冈遥，天寒雪未消。羸童牵瘦马，不敢过危桥。
驻马高溪侧，旅人千里情。雁山山下水，还作此泉声。
恨苦泪不落，耿然东北心。空囊与瘦马，羁绁意应深。
纵步不知远，夕阳犹未回。好花随处发，流水趂人来。
闽越曾为塞，将军旧置营。我歌空感慨，西北望神京。
自从别銮殿，长门几度春。不知金屋里，更贮若为人。
踟蹰下山妇，共申别离久。为问织缣人，何必长相守。
轮如明月尽，罗似薄云穿。无由重掩笑，分在秋风前。
万事皆零落，平生不可思。惟余酒中趣，不减少年时。
烛与人相似，通宵遽白煎。不应须下泪，祗是为人然。
罗敷初总髻，蕙芳正娇小。月落始归船，春眠恒著晓。
何处期郎游，小苑花台间。相忆不可见，且复乘月还。
别前花照路，别后露垂叶。歌舞须及时，如何坐悲妾。
碧玉上官妓，出入千花林。珠被玳瑁床，感郎情意深。
洛浦风流雪，阳台朝暮云。闻琴不肯听，似妒卓文君。
君为河边草，逢春心剩生。妾如台上镜，得照始分明。
自君之出矣，梁尘静不飞。思君如满月，夜夜减容辉。
自君之出矣，宝镜为谁明。思君如陇水，常闻呜咽声。
汉国山河在，秦陵草树深。暮云千里色，无处不伤心。
天若无雪霜，青松不如草。地若无山川，何人重平道。
一日天无风，四溟波尽息。人心风不吹，波浪高百尺。
狂风拔倒树，树倒根已露。上有数枝藤，青青犹未悟。
午醉醒来晚，无人梦自惊。夕阳如有意，长傍小窗明。
举意三江竭，兴心四海枯。南游李邕死，北望宋珪殂。
刺举官犹屈，风谣政已成。行看换龟组，奏最谒承明。
穷通皆是运，荣辱岂关身。不愿门前客，看时逢故人。
意气青云里，爽朗烟霞外。不羡一囊钱，唯重心襟会。
欲啭声犹涩，将飞羽未调。高风不借便，何处得迁乔。
荒郊昨夜雪，羸马又须行。四顾无人迹，鸡鸣第一声。
季子让社稷，又能听国风。宁知千载后，苹藻冷祠宫。
拂尘开按匣，何事独颦眉。古调俗不乐，正声君自知。
魏王铜雀妓，日暮管弦清。一见西陵树，心悲舞不成。
梦里君王近，宫中河汉高。秋风能再热，团扇不辞劳。
迤逦清居台，连延白云外。侧聆天上语，下视飞鸟背。
宝台侵汉远，金地接霞高。何必游天外，忻此契卢敖。
绿叶红英遍，僊经自讨论。偶移岩畔菊，锄断白云根。
托根虽异所，飘叶早相依。因风若有便，更共入云飞。
青鹢苦幽独，隔江相对稀。夜寒芦叶雨，空作一声归。
汾桂秋水阔，宛似到阊门。惆怅江湖思，惟将南客论。
城外升山寺，城中望宛然。及登无半日，欲到已经年。
去国投兹土，编茅隐旧踪。年年秋水上，独对数株松。
北斗七星高，哥舒夜带刀。至今窥牧马，不敢过临洮。
偶来松树下，高枕石头眠。山中无历日，寒尽不知年。
静居青嶂里，高啸紫烟中。尘世连仙界，琼田前路通。
羡君初拜职，嗟我独无名。且是正员尉，全胜兼试卿。
石沈辽海阔，劒别楚山长。会合知无日，离心满夕阳。
雨滴空堦晓，无心换夕香。井梧花落尽，一半在银床。
寒花护月色，坠叶占风音。兹夕无尘虑，高云共片心。
野坐分苔席，山行绕菊丛。云衣惹不破，秋色望来空。
冰溪时咽绝，风枥方轩举。此处不断肠，定知无断处。
沙鸟浮还没，山云断复连。櫂穿波底月，船压水中天。
瀑溜闻窗外，晴风逼座间。挂冠徒有意，芳桂杳难攀。
莲衣宜著雨，竹锡好随云。见鹤还应养，逢鸥自作群。
扫叶随风便，浇花趁日阴。闲云生不雨，病叶落非秋。
旧宠悲秋扇，新恩寄早春。聊题一片叶，将寄接流人。
一入深宫里，无由得见春。题诗花叶上，寄与接流人。
流水何太急，深宫尽日闲。殷勤谢红叶，好去到人间。
玉烛制袍夜，金刀呵手裁。锁寄千里客，锁心终不开。
已漏风声罢，绳持也不禁。一从经落后，无复有贞心。
别路云初起，离亭叶正飞。所嗟人异鴈，不作一行归。
我壻去重湖，临窗泣血书。殷勤凭燕翼，寄与薄情夫。
路扫饥寒迹，天哀志气人。休零离别泪，携手入西秦。
畴昔鸳鸯侣，朱门贺客多。如今无此事，好去莫相过。
昨夜巫山中，失却阳台女。朝来香阁里，独伴楚王语。
昔别容如玉，今来鬓若丝。泪痕应共见，肠断阿谁知。
日月金轮动，旃檀碧树秋。塔分鸿鴈翅，钟挂凤凰楼。
平生偏好酒，劳尔劝吾餐。但得杯中满，时光度不难。
溶溶溪口云，才向溪中吐。不复归溪中，还作溪中雨。
此君临此池，枝低水相近。碧色绿波中，日日流不尽。
沙头一水禽，鼓翼扬清音。只待高风便，非无云汉心。
绿影竞扶疎，红姿相照灼。不学桃李花，乱向春风落。
侬既剪云鬟，郎亦分丝发。觅向无人处，绾作同心结。
夜夜不成寐，拥被啼终夕。郎不信侬时，但看枕上迹。
何时得成匹，离恨不复牵。金针刺菡萏，夜夜得见莲。
相逢逐凉候，黄花忽复香。颦眉腊月露，愁杀未成霜。
明窗弄玉指，指甲如水晶。翦之特寄郎，聊当携手行。
寄语闺中娘，颜色不常好。含笑对棘实，欢娱须是枣。
良会终有时，劝郎莫得怒。姜蘖畏春蚕，要绵须辛苦。
醉梦幸逢郎，无奈乌哑哑。中山如有酒，敢借千金价。
信使无虚日，玉酝寄盈觥。一年一日雨，底事太多晴。
绣房拟会郎，四窗日离离。手自施屏障，恐有女伴窥。
相思百余日，相见苦无期。褰裳摘藕花，要莲敢恨池。
金盆盥素手，焚香诵普门。来生何所愿，与郎为一身。
花池多芳水，玉杯挹赠郎。避人藏袖里，湿却素罗裳。
感郎金针赠，欲报物俱轻。一双连素缕，与郎聊定情。
寒风响枯木，通夕不得卧。早起遣问郎，昨宵何以过。
得郎日嗣音，令人不可覩。熊胆磨作墨，书来字字苦。
轻巾手自制，颜色烂含桃。先怀侬袖里，然后约郎腰。
侬赠绿丝衣，郎遗玉钩子。即欲系侬心，侬思著郎体。
待月西厢下，迎风户半开。拂墙花影动，疑是玉人来。
弃置今何道，当时且自亲。还将旧来意，怜取眼前人。
金刀翦紫羢，与郎作轻履。愿化双仙凫，飞来入闺里。
可惜春时节，依前独自游。无端两行泪，长只对花流。
谁家少年儿，心中暗自欺。不道终不可，可即恐郎知。
白露湿庭砌，皓月临前轩。此时去留恨，含思独无言。
春来南鴈归，日去西蚕远。妾思粉何极，客游殊未返。
脉脉长摅气，微微不离心。叩头从此去，烦恼阿谁禁。
天汉凉秋夜，澄澄一镜明。山空猨屡啸，林静鹊频惊。
年年人自老，日日水东流。庭芳自摇落，永念结中肠。
黄鸟翻红树，青牛卧绿苔。渚宫歌舞地，轻雾锁楼台。
天汉凉秋夜，澄澄一镜明。山空猨屡啸，林静鹤频惊。
红叶醉秋色，碧溪弹夜弦。佳期不可再，风雨杳如年。
珠帘半床月，青竹满林风。何事今宵景，无人解语同。
不喜秦淮水，生憎江上船。载儿夫壻去，经岁又经年。
借问东园柳，枯来得几年。自无枝叶分，莫怨太阳偏。
莫作商人妇，金钗当卜钱。朝朝江口望，错认几人船。
那年离别日，只道住桐庐。桐庐人不见，今得广州书。
昨日胜今日，今年老去年。黄河清有日，白发黑无缘。
昨日北风寒，牵船浦里安。潮来打缆断，摇橹始知难。
气余三五喘，花剩两三枝。话别一尊酒，相邀无后期。
日下西塞山，南来洞庭客。晴空白鸟度，万里秋光碧。
花开不同赏，花落不同悲。欲问相思处，花开花落时。
揽草结同心，将以遗知音。春愁正断绝，春鸟复哀吟。
风花日将老，佳期犹渺渺。不结同心人，空结同心草。
那堪花满枝，翻作两相思。玉筯垂朝镜，春风知不知。
许厕高斋唱，涓泉定不如。可怜谯记室，流水满禅居。
猎蕙微风远，飘弦唳一声。林梢鸣淅沥，松径夜凄清。
魄依钩样小，扇逐汉机团。细影将圆质，人间几处看。
露涤清音远，风吹数叶齐。声声似相接，各在一枝栖。
双栖绿池上，朝暮共飞还。更忆将雏日，同心莲叶间。
绿英满香砌，两两鸳鸯小。但娱春日长，不管秋风早。
闻道边城苦，今来到始知。羞将门下曲，唱与陇头儿。
黠虏犹违命，烽烟直北愁。却教严谴妾，不敢向松州。
尺素如残雪，结为双鲤鱼。欲知心里事，看取腹中书。
百尺井栏上，数株桃已红。念君辽海北，抛妾宋家东。
吾心似秋月，碧潭清皎洁。无物堪比伦，教我如何说。
碧涧泉水清，寒山月华白。默知神自明，观空境逾寂。
瞋是心中火，能烧功德林。欲行菩萨道，忍辱护真心。
闲自访高僧，烟山万万层。师亲指归路，月挂一轮灯。
闲游华顶上，日朗昼光辉。四顾晴空里，白云同鹤飞。
多少天台人，不识寒山子。莫知真意度，唤作闲言语。
身著空花衣，足蹑龟毛履。手把兔角弓，拟射无明鬼。
沙门不持戒，道士不服药。自古多少贤，尽在青山脚。
家有寒山诗，胜汝看经卷。书放屏风上，时时看一徧。
嗟见世间人，永劫在迷津。不省这个意，修行徒苦辛。
本来无一物，亦无尘可拂。若能了达此，不用坐兀兀。
羊皮赎去士，马革歛还尸。天下方无事，孝廉非哭时。
去住俱为客，分悲损性情。共作无期别，谁能访死生。
我行之数万，愁绪百重思。那教六尺影，独步五天陲。
上将可陵师，匹士志难移。如论惜短命，何得满长祇。
众美仍罗列，群英已古今。也知生死分，那得不伤心。
苦见人间世，思归洞里天。纵令山鸟语，不废野人眠。
垂涕凭回信，为语柳园人。情知独难守，又是一阳春。
天台众峰外，华顶当寒空。有时半不见，崔嵬在云中。
古墓石棱棱，寒云晚景凝。空悲虎溪月，不见鴈门僧。
极目观前境，寂寞无一人。回头看后底，影亦不随身。
十方同聚会，个个学无为。此是选佛场，心空及第归。
西塞长云尽，南湖片月斜。漾舟人不见，卧入武陵花。
一见嵩山老，吾生恨太迟。问君年几许，曾出上皇时。
不住东林寺，云泉处处行。近臣那得识，禅客本无名。
未到无为岸，空怜不系舟。东山白云意，岁晚尚悠悠。
山僧虽不饮，酤酒引陶潜。此意无人别，多为俗士嫌。
峰色秋天见，松声静夜闻。影孤长不出，行道在寒云。
只将陶与谢，终日可忘情。不欲多相识，逢人懒道名。
山僧不厌野，才子会须狂。何处销君兴，春风摆绿杨。
汉家仪礼盛，名教出诸颜。更见尚书后，能文在子山。
常爱西林寺，池中月出时。芭蕉一片叶，书取寄吾师。
欹枕听寒更，寒更发还住。一夜千万声，几声到君处。
山顶东西寺，江中旦暮潮。归心不可到，松路在青霄。
九日山僧院，东篱菊也黄。俗人多泛酒，谁解助茶香。
不意入前溪，爱溪从错落。清清鉴不足，非是深难度。
我欲长生梦，无心解伤别。千里万里心，只似眼前月。
欲问采灵药，如何学无生。爱鹤颇似君，且非求仙情。
清浅白沙滩，绿蒲尚堪把。家住水东西，浣纱明月下。
夜夜忆故人，长教山月待。今宵故人至，山月知何在。
人生分已定，富贵岂妄来。不见海底泥，飞上成尘埃。
西底空流水，东垣但聚云。最伤梅岭望，花雪正纷纷。
不惯人间别，多应忘别时。逢山又逢水，只畏却来迟。
常随山上下，忽限江南北。共是忘情人，何繇肯相忆。
林杪不可分，水步遥难辨。一片山翠边，依稀见村远。
疎阴花不动，片景松梢度。夏日旧来长，佳游何易暮。
谁高齐公子，泣听雍门琴。死且何足伤，殊非达人心。
独高庭中鹤，意远贵氛埃。有时青冥游，顾我还下来。
白云琅玕色，一片生虚无。此物若无心，若何卷还舒。
乐禅心似荡，吾道不相妨。独悟歌还笑，谁言老更狂。
偶然寂无喧，吾了心性源。可嫌虫食木，不笑鸟能言。
虏语嫌不学，胡音从不翻。说禅颠倒是，乐杀金王孙。
真隐须无矫，忘名要似愚。只将两条事，空却汉潜夫。
天公何时有，谈者皆不经。谁道贤人死，今为傅说星。
吾道本无我，未曾嫌世人。如今到城市，弥觉此心真。
春歌已寂寂，古水自涓涓。徒误时人辈，伤心作逝川。
乞我百万金，封我异姓王。不如独悟时，大笑放清狂。
天女来相试，将花欲染衣。禅心竟不起，还捧旧花归。
野外有一人，独立无四隣。彼见是我身，我见是彼身。
花开满树红，花落万枝空。唯余一孕在，明日定随风。
古冢密于草，新坟侵官道。城外无闲地，城中人又老。
为忆南游人，移家大堤住。千帆万帆来，尽过门前去。
多求待心足，未足旋倾覆。明知贪者心，求荣不求辱。
路逢一老翁，两鬓白如雪。一里二里行，四回五回歇。
自拳五色裘，迸入他人宅。却捉苍头奴，玉鞭打一百。
面白如削玉，猖狂曲江曲。马上黄金鞍，适来新赌得。
梦到海中山，入个白银宅。逢见一道士，称是李八伯。
三四仙女儿，身著瑟瑟衣。手把明月珠，打落金色梨。
车渠地无尘，行至瑶池滨。森森椿树下，白龙来嗅人。
我有一端绮，花彩鸾凤群。佳人金错刀，何似裁此文。
撑船碧江上，春日何迟迟。汀花最深处，拾得鸳鸯儿。
渔父无忧苦，水仙亦何别。眠在绿苇边，不知钓筒发。
樵叟无忧苦，地仙亦何别。茆屋岸花中，弄孙头似雪。
扣舷得新诗，茶煮桃花水。㠔㠔数片帆，去去殊未已。
仁政无不及，乳獭将子行。谁家苦竹林，中有读书声。
山花雨打尽，满地如烂锦。远寻鹧鸪雏，拾得一团蕈。
大牛苦耕田，乳犊望似泣。万事皆天意，绿草头蕺蕺。
斜阳射破冢，髑髅半出地。不知谁氏子，犹自作意气。
荒岸烧未死，白云痴不动。极目无人行，浪打取鱼笼。
霜月夜裴回，楼中羌笛催。晓风吹不尽，江上落残梅。
夜雨山草湿，爽籁杂枯木。闲吟笁仙偈，清绝过于玉。
落日碧江静，莲唱清且闲。更寻花发处，借月过前湾。
昨夜楚钟鸣，飞霜下楚城。定知迁客鬓，先向鉴中生。
高步南山南，高歌北山北。数载买柑橙，山资近又足。
洁白虽堪爱，腥膻不那何。到头从所欲，还汝旧沧波。
君到香山寺，探幽莫损神。且寻风雅主，细看乐天真。
一水遶孤岛，闲门掩春草。曾无长者辙，枉此问衰老。
祗爱满我腹，争如满害身。到头须扑破，却散与他人。
春风有何情，旦暮来林园。不问桃李主，吹落红无言。
故园归未得，此日意何伤。独坐水边草，水流春日长。
云鹤性孤单，争堪名利关。衔恩虽入国，辞命却归山。
镜湖中有月，处士后无人。荻笋抽高节，鲈鱼跃老鳞。
山上天将近，人间路渐遥。谁当云里见，知欲渡仙桥。
嵯峨山上石，岁岁色长新。若使尽成宝，谁为知己人。
徐徐东海出，渐渐上天衢。此夜一轮满，清光何处无。
枕有思乡泪，门无问疾人。尘埋床下履，风动架头巾。
寺隔残潮去，采药过泉声。林塘秋半宿，风雨夜深来。
去岁无田种，今春乏酒材。从他花鸟笑，佯醉卧楼台。
下调无人睬，高心又被瞋。不知时俗意，教我若为人。
入市非求利，过朝不为名。有时随俗物，相伴且营营。
遮莫冬冬动，须倾满满杯。金吾如借问，但道玉山颓。
照水冰如鉴，扫雪玉为尘。何须问今古，便是上皇人。
平昔同邑里，经年不相思。今日成远别，相对心凄其。
人惊此路险，我爱山前深。犹恐佳趣尽，欲行且沈吟。
故人住南郭，邀我对芳樽。欢畅日云暮，不知城市喧。
美人梳洗时，满头间珠翠。岂知两片云，戴却数乡税。
素面已云妖，更著花钿饰。脸横一寸波，浸破吴王国。
美人梳洗时，满头间珠翠。岂知两片云，戴却数乡税。
一粒红稻饭，几滴牛颔血。珊瑚枝下人，衔杯吐不歇。
素面已云妖，更著花钿餙。脸横一寸波，浸破吴王国。
华州回道人，来到岳阳城。别我游何处，秋空一劒横。
少饮欺心酒，休贪不义财。福因慈善得，祸向巧奸来。
宫门一闲入，临水凭栏立。无人知我来，朱顶鹤声急。
风软景和煦，异香馥林塘。登高一长望，信美非吾乡。
燕市人皆去，函关马不归。若逢山下鬼，环上系罗衣。
得饮摅公酒，复登摅公舟。便得神体清，超遥旷无忧。
世有无穷事，生知遂百春。问程方外路，宜是上清人。
露下瑶簪湿，云生石室寒。星坛鸾鹤舞，丹灶虎龙蟠。
琴弹碧玉调，药炼白朱砂。解酝顷刻酒，能开非时花。
愁见唱阳春，令人离肠结。郎去未归家，柳自飘香雪。
常欲栖山岛，闲眠玉洞寒。丹哥时引舞，来去跨云鸾。
玉幢亘碧虚，此乃真人居。裴回仍未进，邪省犹难除。
日落烟水黯，骊珠色岂昏。寒光射万里，霜缟遍千门。
玉魄东方开，嫦娥逐影来。洗心兼涤目，怳若游春台。
清波滔碧天，乌藏黯黮连。二仪不辨处，忽吐清光圆。
无事到扬州，相携上酒楼。药囊为赠别，千载更何求。
清秋无所事，乘露出遥天。凭杖樵人语，相期白永年。
酒尽君莫沽，壶倾我当发。城市多嚣尘，还山弄明月。
此响非俗响，心知是灵仙。不曾离耳里，高下如秋蝉。
入夜声则厉，在昼声则微。神灵斥众恶，与我作风威。
妙响无住时，昼夜常轮回。那是偶然事，上界特使来。
何以辨灵应，事须得梯媒。自从灵响降，如有真人来。
存念长在心，展转无停音。可怜清爽夜，静听秋蝉吟。
彩云入帝乡，白鹤又回翔。久留深不可，蓬岛路遐长。
空爱长生术，不是长生人。今日洛川别，可惜洞中春。
人世徒纷扰，其生似梦华。谁言今昔里，俯首视云霞。
几劫澄烦思，今身仅小成。誓将云外隐，不向世间存。
绰约离尘世，从容上太清。云衣无绽日，鹤驾没遥程。
华岳无三尺，东瀛仅一杯。入云骑彩凤，歌舞上蓬莱。
共作云山侣，俱辞世界尘。静思前日事，抛却几年身。
河汉虽云阔，三秋尚有期。情人终已矣，良㑹更何时。
朱阁临清溪，琼宫衔紫房。佳情期在此，只是断人肠。
人世将天上，由来不可期。谁知一回顾，更作两相思。
赠枕犹香泽，啼衣尚泪痕。玉颜霄汉里，空有往来魂。
我本籍上清，谪居游五岳。以君无俗累，来劝神仙学。
葛洪还有妇，王母亦有夫。神仙尽灵匹，君意合何如。
君子既执迷，无由达情素。明月海山上，秋风独归去。
药苗不满笥，又更上危巅。回首归去路，相将入翠烟。
平生才不足，立身信有余。自叹无大故，君子莫相疎。
魍魉何曾见，头旋即下神。图他衫子段，诈道大王嗔。
乌乌在虚飞，玄驹遂野依。名今编户籍，翠过叶生稀。
三珠并一珠，驴马没人驱。岁月甲庚午，中兴戊己土。
海门连洞庭，每去三千里。十载一归来，辛苦潇湘水。
玉钗空中堕，金钏色已歇。独泣谢春风，秋夜伤明月。
我昔胜君昔，君今胜我今。荣华各异代，何用苦追寻。
秋迳填黄叶，寒摧露草根。猨声一叫断，客泪数重痕。
我本邯郸士，祇役死河湄。不得家人哭，劳君行路悲。
忽作无期别，沈冥恨有余。长安虽不远，无信可传书。
门依楚水岸，身寄洋州馆。望月独相思，尘襟泪痕满。
幽明虽异路，平昔忝攻文。欲知潜昧处，山北两孤坟。
虚虚复空空，瞬息天地中。假合成此像，吾亦非吾躬。
我有敌国讐，无人可为雪。每至秦陇头，游魂自呜咽。
戚戚复戚戚，秋堂百年色。而我独茫茫，荒郊遇寒食。
秋月圆如镜，秋风利似刀。秋云轻比絮，秋草细如毛。
幽树高高影，山花寂寂香。山天遥历历，山水急汤汤。
赵壹能为赋，邹阳解献书。可惜西江水，不救辙中鱼。
伟哉横海鳞，壮矣垂天翼。一旦失风水，翻为蝼蚁食。
功遂侔昔人，保退无智力。既涉太行险，兹路信难陟。
陊江三十年，潮打形骸朽。家人都不知，何处奠杯酒。
莫问我姓名，向君言亦空。潮生沙骨冷，魂魄悲秋风。
我昔胜君昔，君今胜我今。人生一世事，何用苦相侵。
家住驿北路，百里无四邻。往来不相问，寂寂山家春。
南冈夜萧萧，青松与白杨。家人应有梦，远客已无肠。
白草寒露里，乱山明月中。是夕苦吟罢，寒烛与君同。
冢上两竿竹，风吹常袅袅。下有百年人，长眠不知晓。
物类易迁变，我行人不见。珍重任彦思，相别日已远。
异国非所志，烦劳殊清闲。惊涛千万里，无乃见钟山。
不忿成故人，掩涕每盈巾。死生今有隔，相见永无因。
匣里残妆粉，留将与后人。黄泉无用处，恨作冢中尘。
有意怀男女，无情亦任君。欲知肠断处，明月照孤坟。
不分殊幽显，那堪异古今。阴阳徒自隔，聚散两难心。
兰阶兔月斜，银烛半含花。自怜长夜客，泉路以为家。
峄阳桐半死，延津劒一沈。如何宿昔内，空负百年心。
不得长相守，青春夭蕣华。旧游今永已，泉路却为家。
平阳县中树，久作广陵尘。不意何郎至，黄泉重见春。
今闺久无主，罗袂坐生尘。愿作吹箫伴，同为骑凤人。
朱轩下长路，青草启孤坟。犹胜阳台上，空看朝暮云。
捻指环，相思见环重相忆。愿君永持翫，循环无终极。
河汉已倾斜，神魂欲超越。愿郎更回抱，终天从此诀。
分从幽显隔，岂谓有佳期。宁辞重重别，所叹去何之。
昔辞怀后会，今别便终天。新悲与旧恨，千古闭穷泉。
后期杳无约，前恨已相寻。别路无行信，何因得寄心。
石沈辽海阔，剑别楚天长。会合知无日，离心满夕阳。
黄帝上天时，鼎湖元在兹。七十二玉女，化作黄金芝。
岭上千峰秀，江边细草春。今逢浣纱石，不见浣纱人。
红树醉秋色，碧溪弹夜弦。佳期不可再，风雨杳如年。
卜得上峡日，秋江风浪多。巴陵一夜雨，肠断木兰歌。
楚水平如镜，周回白鸟飞。金陵几多地，一去不知归。
月落三株树，日映九重天。良夜欢宴罢，暂别庚申年。
自与浑家邻，馨香遂满身。无心好清静，人用去灰尘。
寒水停园沼，秋池满败荷。杜门穷典籍，所得事今多。
谁谓三才贵，余观万化同。心虚嫌蠹食，年老怯狂风。
色分蓝叶青，声比磬中鸣。七月初七夜，吾当示汝形。
舞镜争鸾彩，临场定鹘拳。正思仙仗日，翘首仰楼前。
养鬬形如木，迎春质似泥。信如风雨在，何惮迹卑栖。
为脱田文难，常怀纪渻恩。欲知疎野态，霜晓叫荒村。
鸟鼠是家川，周王昔猎贤。一从离子卯，应见海桑田。
既食丈人粟，又饱丈人刍。今日相偿了，永离三恶途。
昔荷蒙恬惠，寻遭仲叔投。夫君不指使，何处觅银钩。
学问从君有，诗书自我传。须知王逸少，名价动千年。
晓读云水静，夜吟山月高。焉能履虎尾，岂用学牛刀。
但得居林啸，焉能当路蹲。渡河何所适，终是怯刘琨。
无非悲宁戚，终是怯庖丁。若遇龚为守，蹄涔向北溟。
可惜春时节，依然独自游。无端两行泪，长祇对花流。
谁家少年儿，心中暗自欺。不道终不可，可即恐郎知。
神女得张硕，文君遇长卿。逢时两相得，聊足慰多情。
风波千里阔，台榭半天高。此兴将何比，身知插羽毛。
峰峦多秀色，松桂足清声。自有山林趣，全忘城阙情。
罗浮南海外，昔日已闻之。千里来游览，幽情我自知。
虽共蒿兰伍，南朝有宗祖。莫打绿袍人，空中且歌舞。
堪怜木边土，非儿不似女。瘦马上高山，登临何自苦。
九登龙门山，三饮太湖水。毕竟不成龙，命负张胡子。
妾失鸳鸯伴，君方萍梗游。少年懽醉后，只恐苦相留。
心常名宦外，终不耻狂游。误入桃源里，仙家争肯留。
鹊桥织女会，也是不多时。今日送君处，羞言连理枝。
但保同心结，无劳织锦诗。苏秦求富贵，自有一回时。
金殿不胜秋，月斜石楼冷。谁是相顾人，褰帷吊孤影。
彼见是忘忧，此看同腐草。青山与白云，方展我怀抱。
一尉慙梅福，三年媿孟光。此情何所喻，川上有鸳鸯。
琴瑟情虽重，山林志自深。常忧时节变，辜负百年心。
幽室锁妖艳，无人兰蕙芳。春风三十载，不尽罗衣香。
但持冰洁心，不识风霜冷。任是怀礼容，无人顾形影。
月明阶悄悄，影只腰身小。谁是鶱翔人，愿为比翼鸟。
桃花洞口开，香蘂落莓苔。佳景虽堪翫，萧郎殊未来。
耸辔排金阙，乘轩上汉槎。浮名何足恋，高举入烟霞。
卜筑郊原古，青山无四邻。扶疎遶屋树，寂寞独归人。
莫以真留妾，从他理管弦。容华难久驻，知得几多年。
切切夕风急，露滋庭草湿。良人去不回，焉知掩闺泣。
萤火穿白杨，悲风入荒草。疑是梦中游，愁迷故园道。
花前始相见，花下又相送。何必言梦中，人生尽如梦。
耸膊成山字，埋肩不出头。谁家麟角上，画此一猕猴。
索头连背暖，漫裆畏肚寒。只因心浑浑，所以面团团。
高下八九尺，东西六七步。突兀当厅坐，几许遮贤路。
崔子曲如钩，随例得封侯。髆上全无项，胸前别有头。
刺鼻何曾嚏，蹋面不知嗔。高生两个齿，自谓得胜人。
将肉遣狼守，置骨向狗头。自非阿罗汉，焉能免得偷。
甘桃不结实，苦李压低枝。轮王千个子，巷伯勿孙儿。
道善何曾善，言兴且不兴。如来烧赤尽，惟有一群僧。
马带桃花锦，帬衔绿草罗。定知帏帽底，仪容似大哥。
叔慎骑乌马，僧伽把漆弓。唤取长安令，共猎北山熊。
陆余庆，笔头无力觜头硬。一朝受辞讼，十日判不竟。
榆儿复榆妇，造屋兼造车。十七八九夜，还书复借书。
面作天地玄，鼻有雁门紫。既无左达承，何劳罔谈彼。
崇裕有幸会，得遇明流行。司士向京去，旷野哭声哀。
龙褒有何罪，天恩放岭南。敕知无罪过，追来与将军。
遥看沧海城，杨柳郁青青。中央一群汉，聚坐打杯觥。
檐前飞七百，雪白后园彊。饱食房里侧，家粪集野蜋。
暗去也没雨，明来也没云。日头赫赤出，地上绿氤氲。
有意嫌兵部，专心望考功。谁知脚踜蹬，却落省墙东。
御史非常任，参军不久居。待君迁转后，此职还到余。
员外由来美，郎中望亦优。宁知粉署里，飜作土山头。
锦帐随情设，金炉任意熏。唯愁员外置，不应列星文。
柳州柳刺史，种柳柳江边。柳管依然在，千秋柳拂天。
终南南太守，南郡在云南。闲向南亭醉，南风变俗谈。
昔人有玉盌，击之千里鸣。今日覩斯文，盌有当时声。
虽得苏方木，犹贪玳瑁皮。怀胎十个月，生下昆仑儿。
鄠县李长官，横琴膝上弄。不闻有政声，但见手子动。
呼十却为石，唤针将作真。忽然云雨至，总道是天因。
素脊鸣秋杖，乌𫖇响暮厅。刃飞三尺雪，白日落文星。
侧坡蛆蜫蜦，蚁子竞来拖。一朝白雨中，无钝无喽罗。
紫绿终朝染，因何不识非。莆田竹木贵，背负十柴归。
灵岿作尽业，惟恭继其迹。地狱千万重，莫厌排头人。
破落三间屋，萧条一旅人。不知负何事，生死厄于陈。
走却坐禅客，移将不动尊。世间颠倒事，八万四千门。
吃得肚婴撑，寻思绕寺行。空中设罗网，只待杀众生。
自是𥐻砂发，非干骇石伤。牒高身上职，盌大背边创。
行似针毡动，卧若栗毬圆。莫欺如此大，谁敢便行拳。
道格何曾格，言糊又不糊。浑身总是眼，还解识人无。
当涂当涂见，芜湖芜湖见。八月十五夜，一似没柄扇。
未到桃源时，长忆出家景。及到桃源了，还似鉴中影。
姓李应须礼，言荣又不荣。身长三尺半，头毛犹未生。
奉敕追三樵，随侯傍道走。回头语李郎，唤取尔朱九。
韦子凝而密，任生直且狂。可怜元福庆，也学坐凝床。
柱下虽为史，台中未是官。何时闻必也，早晚见任端。
确确无余事，钱财总被收。商人都不管，货赂几时休。
叶落满庭阴，朱门试院深。昔年辛苦地，今日负前心。
吹火朱唇动，添薪玉腕斜。遥看烟里面，大似雾中花。
吹火青唇动，添薪黑腕斜。遥看烟里面，恰似鸠盘荼。
猫儿不识主，傍家搦老鼠。两家不须争，将来与裴谞。
野鸭滩头宿，朝朝被鹘梢。忽惊飞入水，留命到今朝。
廉州颜有道，性行同庄老。爱民如赤子，不杀非时草。
鲁地抑种稻，一概被水沫。年年索蟹夫，百姓不可活。
我欲逃乡里，我欲去坟墓。左公今既来，谁忍弃之去。
吾乡有鬼巫，惑人人不知。天子正尊信，左公能杀之。
邻邑谷不登，我土丰粢盛。禾稼美如云，实系我使君。
东海十八子，八井唤三军。手持双白雀，头上戴紫云。
丁丑语甲子，深藏八堂里。何意坐堂里，中央有天子。
此水连泾水，双珠血满川。青牛将赤虎，还号太平年。
日日草重生，悠悠傍秦城。诸侯逐兔白，夏满镜湖平。
月落三株树，日映九重天。良夜欢宴罢，暂别庚申年。
欲知圣人姓，田八二十一。欲知圣人名，果头三屈律。
丁与水同宫，王将耳口同。尹来居口上，山岫获重重。
尔后一千岁，此地化为泉。赖逢邬侍御，移我向高原。
一双青乌子，飞来五两头。借问船轻重，寄信到扬州。
佳城今已开，虽开不葬埋。漆灯犹未灭，留待沈彬来。
宁食三斗艾，不见屈突盖。宁服三斗葱，不逢屈突通。
萧佺驸马子，邹昉骆驼儿。非关道德合，只为钱相知。
不须赛神明，不必求巫祝。尔莫犯卢公，立便有祸福。
后行祠屯，不博中行都门。中行礼部，不博前行驾库。
白日无谈人，谈人则害生。昏夜无说鬼，说鬼则怪至。
树下彼何人，不语真吾好。语若及日中，烟霏谢成宝。
龛龙去东海，时日隐西斜。敬文今不在，碎石入流沙。
洮河李阿婆，鄯州王伯母。见贼不敢鬬，总由曹新妇。
新禾不入箱，新麦不入场。迨及八九月，狗吠空垣墙。
补阙连车载，拾遗平斗量。欔槌侍御史，盌脱侍中郎。
评事不读律，博士不寻章。糊心宣抚使，眯目圣神皇。
山南乌鹊窠，山北金骆驼。镰柯不凿孔，斧子不施柯。
岑愔獠子后，崔湜令公孙。三人相比校，莫贺咄骨浑。
可怜圣善寺，身著绿毛衣。牵来河里饮，蹋杀鲤鱼儿。
不怕上兰单，惟愁荅辨难。无钱求案典，生死任都官。
欲识圣人姓，千里草青青。欲识圣人名，日从日上生。
𧳽𧳽引黑牛，天差不自由。但看戊寅岁，扬在蜀江头。
莫打南来雁，从他向北飞。打时双打取，莫遣两分离。
太岁当头坐，诸神不敢当。其中有一物，常带洞庭香。
太乙接天河，金华宝贝多。郡侯六十六，别处不经过。
近来好裹束，各自竞尖新。秤无三五两，因何号一斤。
此物不难知，一雄兼一雌。谁将打破看，方明混沌时。
赠尔乌玉玦，泉清硏须洁。避暑悬葛囊，临风度梅月。
藤花无次第，万朵一时开。不是周从事，何人唤我来。
山榴逼砌栽，山火一团开。尽日风兼雨，春渠拥作堆。
春来冰未泮，冬至雪初晴。为报方袍客，丰年瑞已成。
象曰云雷屯，大君理经纶。马上取天下，雪中朝海神。
延绵不可穷，寒光彻云际。落石早雷鸣，溅空春雨细。
人莫嫌山小，僧还爱寺灵。殿高神气力，龙活客丹青。
安得神仙术，试为施康济。使此平望村，如吾江子汇。
可致清川广，难量利物功。涓流此山下，谁识去无穷。
杨柳郁青青，竹枝无限情。同郎一回顾，听唱纥那声。
蹋曲兴无穷，调同辞不同。愿郎千万寿，长作主人翁。
侍女动妆匳，故故惊人睡。那知本未眠，背面偷垂泪。
嬾卸凤凰钗，羞入鸳鸯被。时复见残灯，和烟坠金穗。
柳色青山映，梨花雪鸟藏。绿窗桃李下，闲坐叹春芳。
大贤本孤立，有时起丝纶。伯父自天禀，元功载生人。
桑林映陂水，雨过宛城西。留醉楚山别，阴云暮霋霋。
青冥孤云去，终当暮归山。志士杖苦节，何时见龙颜。
渺然客子魂，倏铄川上晖。还云惨知暮，九月仍未归。
春江愁送君，蕙草生氤氲。醉后不能语，乡山雨雰雰。
时与醉林壑，因之堕农桑。槐烟渐含夜，楼月深苍茫。
桑叶下墟落，鹍鸡鸣渚田。物情每衰极，吾道方渊然。
胡风迎马首，汉月学蛾眉。久戍人将老，长征马不肥。
仍可万里来，可非衒其才。增学助元机，土人如子稀。
此心复何已，新月清江长。云归石壁尽，月照霜林清。
普天皆灭焰，匝地尽藏烟。不知何处火？来就客心然。
周原五稼起，云海百川归。愿此零陵燕，长随征斾飞。
上月今朝减，流传耗磨辰。还将不事事，同醉俗中人。
春来半月度，俗忌一朝闲。不酌他乡酒，无堪对楚山。
岁去愁终在，春还命不来。长吁问丞相，东阁几时开。
流景一何速，年华不可追。解佩安所赠，怨咽空自悲。
柳台临新堰，楼堞相重复。窈窕凤皇姝，倾城复倾国。
杏间花照灼，楼上月裴回。带娇移玉柱，含笑捧金杯。
心为明时尽，君门尚不容。田园迷径路，归去欲何从。
黄叶因风下，甘从洛浦隈。白云何所为，还出帝乡来。
抱玉三朝楚，怀书十上秦。年年洛阳陌，花鸟弄归人。
去国三巴远，登楼万里春。伤心江上客，不是故乡人。
秋郊日半隐，野树烟初映。风水正萧条，那堪动离咏。
桂树生南海，芳香隔楚山。今朝天上见，疑是月中攀。
普天皆灭焰，匝地尽藏烟。不知何处火？来就客心然。
岁去红颜尽，愁来白发新。今朝开镜匣，疑是别逢人。
闻道成都酒，无钱亦可求。不知将几斗，销得此来愁。
汉道方全盛，朝廷足武臣。何须薄命妾，辛苦事和亲。
揜泪辞丹凤，衔悲向白龙。单于浪惊喜，无复旧时容。
胡地无花草，春来不似春。自然衣带缓，非是为腰身。
春雪满空来，触处似花开。不知园里树，若个是真梅。
擢擢当轩竹，青青重岁寒。心贞徒见赏，箨小未成竿。
闻君庭竹咏，幽意岁寒多。叹息为冠小，良工将奈何。
畏途方万里，生涯近百年。不知将白首，何处入黄泉。
绿叶迎春绿，寒枝历岁寒。愿持柏叶寿，长奉万年欢。
环潭澄晓色，叠嶂照秋影。幽致欣所逢，纷虑自兹屏。
器乏雕梁器，材非构厦材。但将千岁叶，常奉万年杯。
欲啭声犹涩，将飞羽未调。高风不借便，何处得迁乔。
百舌鸣高树，弄音无常则。借问声何烦，末俗不尚默。
朱门长不闭，亲友恣相过。年今将半百，不乐复如何。
避贤初罢相，乐圣且衔杯。为问门前客，今朝几个来。
物情良可见，人事不胜悲。莫恃朝荣好，君看暮落时。
岸与恩同广，波将慈共深。涓涓劳日夜，长似下流心。
主人不相识，偶坐为林泉。莫谩愁沽酒，囊中自有钱。
长干斜路北，近浦是儿家。有意来相访，明朝出浣纱。
发向横塘口，船开值急流。知郎旧时意，且请拢船头。
昨暝逗南陵，风声波浪阻。入浦不逢人，归家谁信汝。
未晓已成妆，乘潮去茫茫。因从京口渡，使报邵陵王。
始下芙蓉楼，言发瑯琊岸。急为打船开，恶许傍人见。
穷花常闭户，秋城闻捣衣。树回早秋色，川长迟落晖。
山上天将近，人间路渐遥。谁当云里见，知欲渡仙桥。
茫茫烟上水，日暮阴云飞。孤坐正愁绪，湖南谁捣衣。
朝见青山雪，暮见青山云。云山无断绝，秋思日纷纷。
鴈尽书难寄，愁多梦不成。愿随孤月影，流照伏波营。
陇底嗟长别，流襟一动君。何言幽咽所，更作死生分。
河洲花艳爚，庭树光彩蒨。白云天台山，可思不可见。
思酸寒鴈断，淅沥秋树空。渔阳燕旧都，美女花不如。
欲啭声犹涩，将飞羽未调。高风不借便，何处得迁乔。
汉家轻壮士，无状杀彭王。一遇风尘起，令谁守四方。
残花与露落，堕叶随风翻。日侧南涧幽，风凝北林暮。
耿耿曙河微，神仙此夜稀。今年七月闰，应得两回归。
旅人倚征棹，薄暮起劳歌。笑揽清谿月，清辉不厌多。
翅掩飞莺舞，啼恼婕妤悲。料取金闺意，因君问所思。
流莺拂绣羽，二月上林期。待雪销金禁，衔花向玉墀。
灵谿非人迹，仙意素所秉。鳞岭森翠微，澄潭照秋景。
边地莺花少，年来未觉新。美人天上落，龙塞始应春。
妾有罗衣裳，秦王在时作。为舞春风多，秋来不堪著。
楼头桃李疎，池上芙蓉落。织锦犹未成，蛩声入罗幕。
玉笼薰绣裳，著罢眠洞房。不能春风里，吹却兰麝香。
种棘遮蘼芜，畏人来采杀。比至狂夫还，看看几花发。
蕙草娇红萼，时光舞碧鸡。城中美年少，相见白铜鞮。
少年襄阳地，来往襄阳城。城中轻薄子，知妾解秦筝。
朝日照红妆，拟上铜雀台。画眉犹未了，魏帝使人催。
长信宫中草，年年愁处生。故侵珠履迹，不使玉阶行。
遗却珊瑚鞭，白马骄不行。章台折杨柳，春日路傍情。
湖南送君去，湖北送君归。湖里鸳鸯鸟，双双他自飞。
归时日尚早，更欲向芳洲。渡口水流急，回船不自由。
自与王孙别，频看黄鸟飞。应由春草误，著处不成归。
玉溆花争发，金塘水乱流。相逢畏相失，并著采莲舟。
寂寥抱冬心，裁罗又褧褧。夜久频挑灯，霜寒剪刀冷。
红颜称绝代，欲并真无侣。独有镜中人，由来自相许。
月暗送潮风，相寻路不通。菱歌唱不彻，知在此塘中。
汉使南还尽，胡中妾独存。紫台绵望绝，秋草不堪论。
虽入秦帝宫，不上秦帝床。夜夜玉窗里，与他卷衣裳。
送别未能旋，相望连水口。船行欲映洲，几度急摇手。
淇上桑叶青，青楼含白日。比时遥望君，车马城中出。
陇右长亭堠，山阴古塞秋。不知呜咽水，何事向西流。
净扫黄金阶，飞霜皎如雪。下帘弹箜篌，不忍见秋月。
西候情何极，南冠怨有余。梁王虽好事，不察狱中书。
一去一万里，千知千不还。崖州何处在？生度鬼门关。
少妇石榴裙，新妆白玉面。能迷张公子，不许时相见。
新秋夜何爽，露下风转凄。一磐竹林外，千灯花塔西。
窗灯林霭里，闻磬水声中。更与龙华会，炉烟满夕风。
风吹遍树紫，日照满地丹。若为交暂折，擎就掌中看。
映水俱知笑，成蹊竟不言。即今无自在，高下任渠攀。
触处寻芳树，都虑少物华。试从香处觅，正值可怜花。
丈夫存行迹，慇懃为数来。莫作浮萍草，逐浪不知回。
净宇流金□，直诚翳宝床。自应归寂灭，非是倦津梁。
共是他乡客，俱为失路人。自怜蓬髪改，不掩柳条春。
夜静琴还静，年春酒复春。何曾山水地，风月不□□。
水国南连楚，沙场北近胡。春风万里别，明月两乡孤。
凿壁方将□，投珠忽见疑。始言缨可绝，谁谓室无欺。
绕树栖难定，填河尚未期。旧来能□语，试为报归时。
发为思乡白，形因泣泪枯。尔曹应有梦，知我断肠无。
人易千般去，余嗟独未还。空知泣山月，宁觉鬓苍斑。
髪为多愁白，心缘久客悲。更遭缧绁事，因此改容仪。
夜眠须在后，起则每须先。家中懃检校，衣食莫令偏。
孔怀须敬重，同气并连枝。不见恒山鸟，孔子恶闻离。
尊人共客语，侧立在傍听。莫向前头闹，喧乱作鵶鸣。
有事须相问，平章莫自专。和同相用语，莫取妇儿言。
亲中除父母，兄弟更无过。有莫相轻贱，无时始认他。
尊人同席饮，不问莫多言。纵有文章好，留将余处宣。
坐见人来起，尊亲尽远迎。无论贫与富，一概惣须平。
养子莫徒使，先教懃读书。说朝乘驷马，还得似相如。
欲得儿孙孝，无过教及身。一朝千度打，有罪更须嗔。
骂妻早是恶，打妇更无知。索强斯得客，可是丈夫儿。
贫人莫简弃，有客最须呼。但惠封疮药，何愁不奉珠。
有恩须报上，得济莫孤恩。但看千里井，谁为重来寻。
世间难舍割，无过财色深。丈夫须远命，割断暗迷心。
经记须平直，心中莫侧斜。些些征取利，可可苦他家。
忍辱生端正，多嗔作毒虵。若人不儜恶，必得上三车。
吾有十亩田，种在南山坡。青松四五树，绿豆西三窠。
我见那汉死，肚里热如火。不是惜那汉，恐畏还到我。
众生头兀兀，堂住无明窟。心里为欺谩，口中佯念佛。
劝君休杀命，背面披生嗔。吃他他吃汝，循环作主人。
他人骑大马，我独跨驴子。回顾担柴汉，心下较些子。
家有梵志诗，生死免入狱。不论有益事，且得耳根熟。
歛笑偷残靥，含羞露半唇。一眉犹叵耐，双眼定伤人。
梦中疑是实，觉后忽非真。诚知肠欲继，穷鬼故调人。
心虚不可测，眼细强关情。回身已入抱，不见有娇声。
眼似星初转，眉如月欲渭。先须捺后脚，然后勒前腰。
忽然心里爱，不觉眼中怜。未关双眼曲，直是寸心偏。
自怜胶漆重，相思意不穷。不惜尖头物，终日在皮中。
向来知道径，生平不忍欺。但令守行迹，何用数围碁。
千金此处有，一笑待渠为。不望全露齿，请为暂嚬眉。
摧毛任便点，爱色转须磨。所以研难竟，良由水太多。
尾动惟须急，头低则不平。渠今合把爵，深浅任君情。
心绪恰相当，谁能护短长。一床无两好，半丑亦何妨。
千看千意密，一见一怜深。但当把手子，寸斩亦甘心。
千思千肠热，一念一心焦。若为求守得，暂借可怜腰。
腰支一遇勒，心中百处伤。但若得口子，余事不承望。
药草俱尝遍，并悉不相宜。惟须一个物，不道自应知。
积愁肠已斵，悬望眼应穿。今宵莫闭户，梦里向渠边。
南国传椰子，东家赋石榴。聊将代左腕，长夜枕渠头。
好是他家好，人非着意人。何须漫相弄，几许费精神。
勒腰须巧快，捺脚更风流。但令细眼合，人自分轮筹。
眼心非一处，心眼旧分离。直令渠眼见，谁遣报心知。
数捺皮应缓，频磨快转多。渠今拔出后，空鞘欲如何。
双眉碎客胆，两眼判君心。谁能用一笑，贱价买千金。
得意似鸳鸯，情乖若吴越。不向君边尽，更知何处歇。
觜长非为嗍，项曲不由攀。但令脚直上，他自眼双翻。
大夫巡麦陇，处子习桑间。若非由一箭，谁能为解颜。
平生好须弩，得挽则低头。闻君把提快，再乞五三筹。
手子从君把，腰支亦任回。人家不中物，渐渐逼他来。
素手曾经捉，纤腰又被将。即今输口子，余事可平章。
元来不相识，判自继知闻。天公强多事，今遣若为分。
双鸟作失伴，两燕还相属。聊以当儿心，竟日承君足。
他道愁胜死，儿言死胜愁。日夜悬心忆，知隔几年秋。
他家解事在，未肯辄相瞋。径须刚捉著，遮莫造精神。
巧将衣障口，能用被遮身。定知心肯在，方便故邀人。
自隐风流到，人前法用多。计时应拒得，佯作不禁他。
树福金岩顶，粧岩琢石成。真容绘美素，图镂万年荣。
古井无渊源，千秋自涵养。日暮汲人来，洞然发清响。
横流架石梁，刻作永丰字。好渡杖藜翁，逍遥谓农事。
怪石里苔钱，高耸百余尺。我至辄呼名，依稀点危额。
短篱偎曲径，风雨困秋曦。竞惜芙蓉冷，何知更有伊。
陇西多名家，子弟复豪华。千金买骏马，蹀躞长安斜。
雕弓侍羽林，宝剑照期门。南来射猛虎，西去猎平原。
既夕罢朝参，薄暮入终南。田间遭骂詈，低语示乘骖。
入被銮舆宠，出视辕门勇。无劳豪吏猜，常侍当无恐。
充国出上邽，李广出天水。门第倚崆峒，家世垂金紫。
麟阁图良将，六郡名居上。天子重开边，龙云垒相向。
烽火照临洮，榆塞马萧萧。先锋秦子弟，大将霍嫖姚。
更欲奏屯田，不必勒燕然。古人薄军旅，千载谨边关。
照面不用镜，布施不须财。端坐念真相，此便是如来。
芣苡生前径，含桃落小园。春心自摇荡，百舌更多言。
春游鸡鹿塞，家在鹧鸪天。（《艺需要伐山》十八）。
独步天沟岸，临流得叶时。此情谁会得？肠断一联诗。
夕籁鸣寒雨，晴峰出翠屏。风尘吾独愧，鸿鹄下苍冥。
山川虽异所，艸木尚同春。亦如溱洧地，自有采花人。
四海皇风被，千年德水清。戎衣更不著，今日告功成。
云霞图幛子，山水画屏风。不应须对许，坐惯青溪中。
新声虽自知，旧宠会应移。无令枣下吹，便作一枯枝。
般若非愚智，破愚叹为智。道士若亡愚，我智药亦遗。
一弹弹黄雀，已射两鵄鹗。弹弹黄雀足，射射鵄鹗腰。
槁木犹应重，死灰方未然。既逢田甲尿，仍遭酷吏悬。
西登童子寺，东望晋阳城。金川千点渌，汾水一条清。
忍辱收珍宝，嗔●捐福田。高心难见佛，下意得生天。
嗔恚灭功德，如火燎豪毛。百年修善业，一念恶能烧。
荣利皆悉争，畏死复贪生。心神为俗网，蠢蠢暗中行。
心地邪花放，五叶逐根随。共造无明业，见被业风吹。
先朝六驾日，远虞附已深。（见《海录碎事》卷十）。
高亭□可望，朝暮对溪山。野色轩楹外，霞光几席间。
寒川消积雪，冻浦渐通流。日暮人归尽，沙禽上钓舟。
凡夫龢著事，不免三界轮。与说无生理，闭耳佯不闻。
孙儿正啼哭，母言来与金。捻他黄叶把，便是正声音。
别泪成河海，骨如毘富山。祇缘尘识法，所以遣心然。
前人若有事，我犹佯不知。何况他无问，谗舌强卑卑。
劝君师子吼，莫学野干鸣。若能香象起，感得凤凰迎。
一种学事业，亦来登选场。祇缘口义错，落第在他乡。
心王不了事，却被六贼使。共贼作火下，无由出生死。
别人终不贱，别宝终不贪。祇今担铁汉，不肯博金银。
四性同一舍，三身同一室。一切恶知识，总见弥陀佛。
教君一个法，有事无处避。若能如理修，存本却有利。
无求胜礼佛，知足胜持斋。本自无薪火，何劳更拾柴。
说事满天下，入理实无多。常被有为缚，何日见弥陀。
起时惟法起，行时共佛行。腾腾三界内，诸法自无生。
大海淼无涯，众生自著枷。无求出妙德，心生劳算沙。
一念心清净，处处莲花开。一华一净土，一土一如来。
少室人不识，金陵又再来。临济一只眼，到处为人开。
放杯书桉上，枕臂火炉前。（《吟窗杂录》卷二六）。
我爱朱处士，三吴居中央。罢亚百顷稻，西风吹半黄。
一覩倾城貌，尘心只自猜。不随萧史去，拟学阿兰来。
交互明中暗，功齐转觉难。力穷忘进退，金锁网鞔鞔。
事理俱不涉，回照绝幽微。背风无巧拙，电火烁难追。
□□□□□，□□□□□。徒观纸与墨，不是山中人。
一直照千曲，一雅肃群俗。如君一轴诗，把出姧妖服。
东去无边海，西来万顷田。松山沙径合，朱紫出其间。
我闻过去佛，纵横尽丈夫。示汝真归处，千江月影孤。
滔滔不持戒，兀兀不坐禅。酽茶三两椀，意在镢头边。
白衣须拜相，此事不为奇。积代簪缨者，休言落魄时。
子时当正位，明正在君臣。未离兜率界，乌鸡雪上行。
焰里寒冰结，杨华九月飞。泥牛吼水面，木马逐风嘶。
王宫初降日，玉兔不能离。未得无功旨，人天何太迟。
莫行心处路，不挂本来衣。何须正恁么，切忌来生时。
今年六十五，四大将离主。其道自玄玄，个中无佛祖。
尽日坐虚堂，静思绝参详。更无回顾意，争肯置平常。
的的无兼带，独运何依赖。路逢达道人，莫将语嘿对。
思清人少虑，风规自然足。影落在音容，孤明绝撑触。
好住迳分离，幽宗人迹稀。从来未登陟，无许遣狐疑。
满寺释迦子，未详释迦经。唤来试共语，开口杂音声。
三门前合掌，两廊下行道。中庭上作舞，后门外摇头。
摩尼不随色，色里勿摩尼。摩尼与众色，不合不分离。
今人看古教，不免心中闹。欲免心中闹，但知看古教。
一朶菡萏莲，两株青瘦栢。长向僧家庭，何劳问高格。
风动心摇树，云生性起尘。若明今日事，昧却本来人。
欲识解脱道，诸法不相到。眼耳绝见闻，声色闹浩浩。
初心未入道，不得闹浩浩。钟声里荐取，鼓声里颠倒。
罗巾挥逸翰，送我出夷门。保惜安怀袖，流传与子孙。
百丈有三诀，吃茶珍重歇。直下便承当，敢保君未彻。
密密谁知要，明明许也无。森萝含本性，山岳尽如如。
我适抑不已，汝须不当急。机竖尚亏投，影没大难及。
入门须有语，不语病拪芦。应须满口道，莫教带有无。
入门如电拂，后土合知无。回头却问我，终是病拪芦。
般若大神珠，分形万万亿。尘尘彰妙体，刹刹静毗卢。
青山无适莫，四畔无来路。安居不到处，出身终有余。
忽告归乡去，崎岖枉涉途。雪岭三秋外，澄沼一事无。
莫道肯去易，肯去也大难。虚空满天下，迷人坐不安。
若切老婆心，劝君莫掠虚。忽遇明眼人，相逢笑杀渠。
枯树解藏龙，贪睡不闻钟。一朝侵早起，忽觉是何龙。
达摩来路远，汝莫辜负佗。子细审思观，忽然悟去好。
绝顶白似雪，众水一源深。道场平如掌，我宗超佛心。
长江抛钓子，游鱼带丝绦。恩重钩头饵，轻欺上祖歌。
冬瓜长儱侗，葫芦剔突圝。玲珑满天下，览子黑漫漫。
磨砖不成镜，虚空终有月。火急自提取，莫受多生屑。
我今劝汝道，汝休念文字。兼劝采樵人，努力莫相欺。
多生不出家，万劫受辛苦。今日舍恩爱，誓愿莫回顾。
报汝等知乎，真性不在途。色身祇要闲，何用苦区区。
何事最堪依，岩中独坐时。路险人难到，峦高鸟不飞。
白云长满洞，论劫未曾亏。不话曹溪旨，焉干道者机。
众彩裁成已，工多妙最殊。收归方丈里，长翫一明珠。
学道如钻火，逢烟且莫休。直待金星现，归家始到头。
阎浮有大宝，见少得人稀。若人将献我，成佛一饷时。
悟则一饷时，能了万劫疑。若人万劫疑，不了一饷时。
不了万劫疑，古德岂论之。为报参玄士，须怀悔底时。
寻牛须访迹，学道访无心。迹在牛还在，无心道易寻。
夜寒宜向火，护众到天明。日出身温暖，心惺思更惺。
岂是无干意，多求失道情。我见多求者，年高事不成。
老似临江树，风摇枝必危。岸崩随水去，入海勿人追。
道死如枯木，波涛岂更违。时人虽不顾，能歇海盲龟。
新创三间舍，多泥虑有风。门前无贵客，拙意懒迎逢。
饭吃随时食，心穿独自缝。若人来问我，招手报伊聋。
十月夜明深，山寒冷彻心。弃缘求大道，一衲更无衾。
体得如来意，知无寒暑侵。悟无成佛者，一一尽无心。
破布裹闻身，无言可示人。居山山得乐，住郭郭还欣。
唯念深秋扇，临冬转就闲。银装将物裹，篾作插簷间。
祇为因无用，方能伴住山。不因无用后，伴我住应难。
柱杖行低道，逢溪澡潄多。平田偏乐坐，人命可经过。
守道身心息，资缘岂挠他。除非僧次外，归寺补袈裟。
觉倦烧炉火，安铛便煮茶。就中无一事，唯有野僧家。
一念心清净，莲华处处开。一华一净土，一土一如来。
头戴朝生菌，身披补破衣。见贫人可可，同道乃方知。
西来意未明，徒学诸知见。不识本真性，契道即悬远。
若能明实相，岂用陈知见。一念了自心，开佛诸知见。
寄语诸仁者，复以何为怀。达道见自性，自性即如来。
梁山一曲歌，格外人难和。十载访知音，未尝逢一个。
话尽途中事，言多何省机。贵人言是妙，上士见知亏。
大道何曾讨，无端入荒草。卷来复卷去，不觉虚生老。
堆山积岳来，一一尽尘埃。更拟论玄妙，冰消瓦解摧。
辩口利舌间，高低总不亏。还如应病药，诊候在临时。
罔象谈真旨，都缘未辨明。守他山鬼窟，不免是精灵。
露柱不声唤，猢狲绳子断。上士笑呵呵，中流若为见。
猢狲与露柱，未免东西步。任唱太平歌，徒话超佛祖。
我见匠者夸，语默玄妙句。不善本根源，巧布祗园事。
学仙行为急，奉戒制情心。虚夷正气居，仙圣自相寻。
结汞事如何，莫抛灵草歌。只何赤勤好，偏用达道多。
此花有不稀，出土并三枝。朱砂见宝白，煑汞自然痴。
烧丹偏教玄，但采草金莲。众药堪为柜，遇凡不须言。
玉液草能红，大药与相通。偏柜草砂子，见宝有殊功。
大道须怀志，此草深要记。四神偏能伏，兼烧大二气。
大道草叶细，一花结二子。抽汞自然新，水银见即死。
白鹤偏有功，叶青花自红。独体伏真汞，长生在林中。
紫花白汁多，大道号磨罗。不但延年寿，伏药柜使多。
显志实堪夸，雪内放黄花。寒暑不相碍，独体草结砂。
伏药偏清高，无过采地蕉。不但抽真汞，兼伏石中硝。
宝草号宝山，生居大林间。仙家偏秘借，价直万千钱。
灵草并光鲜，金线力最坚。便是稀砂子，叶里自然干。
灵苗柜药好，无过真珠草。伏药定无忧，服食人不老。
了道与延年，无过访金钱。服食添人寿，干汞兼驻颜。
造化紫河草，不及草仙娥。能伏飞流药，大道知也么。
久闻有灵草，不过青金好。叶绿枝条嫩，服食人不老。
金公能住水，黑铅有黄芽。变此黄芽水，用水作河车。
南方赤帝髓，本是太阴精。古仙能夺剥，却取水银形。
水银呈阴精，百炼得为镜。八卦寿像备，卫神永保命。
圣水出温泉，新阳万里传。常居安乐国，多报未来缘。
日日思前路，朝朝别主人。行行山水上，处处鸟啼新。
祇愁啼鸟别，恨送古人多。去后看明月，风光处处过。
一别行万里，来时未有期。月中三十日，无夜不相思。
小水通大河，山深鸟宿多。主人看客好，曲路亦相过。
我有方寸心，无人堪共说。遣风吹却云，言向天边月。
男儿大丈夫，何用本乡居。明月家家有，黄金何处无。
君生我未生，我生君已老。君恨我生迟，我恨君生早。
天地平如水，王道自然开。家中无学子，官从何处来。
龙门多贵客，出户是贤宾。今日归家去，将与贵人看。
上有东流水，下有好山林。主人居此宅，可以斗量金。
买人心惆怅，卖人心不安。题诗安瓶上，将与卖人看。
自从君别后，常守旧时心。洛阳来路远，还用几黄金。
念念催年促，由如少水如。劝诸行过众，修学香无余。
宿昔相思苦，今宵良会稀。欲持留客被，一愿拂君衣。
团扇画方新，金花照锦茵。那言灯下见，更值月中人。
结心缠万缕，结缕几千廻。结怨无穷极，结心终不开。
世俗风波险，人情巧智长。要知安分处，修性本真常。
伏藏不离体，珠在内身中。但向心边会，莫远外于空。
空手把锄头，步行骑水牛。人从桥上过，桥流水不流。
唯愿趣真道，研虑荡众缘。累尽超妙国，逍遥无畏天。
罢世还本源，离有绝名相。栖神不二境，体一上无上。
凡地修圣道，果地习凡因。恒行无所践，常度无度人。
耳小根一握，头长鼻要宽。能行三百里，解立四蹄攒。
臆前虽濶备，眼旷腹须平。项长筋骨促，尾骨短为精。
鹿耳天然快，獐头第一强。蹄轻腰又短，伯乐亦称良。
鼻上纹王字，目中青晕侵。虽然有筋骨，更要汗沟深。
初生无毛者，伯乐号龙驹。七朝方始起，千匹也应无。
近者虽似小，远望却成高。要知深有力，腹上逆生毛。
口浅不能食，眼深多咬人。猪膝难任重，焉堪致远行。
要知有寿马，唇慢口方停。好是如羊目，驆良寿亦长。
不在如龙状，追风号古来。目前毛骨骏，未可比驽骀。
项上如生旋，有之不用夸。环缘不利长，金以号螣蛇。
后有丧门旋，前兼有挟尸。即君不用蓄，无事亦须疑。
牛额并衔祸，非常害长多。古人如是说，比事不须歌。
带剑浑小事，丧门不可当。滴泪如入口，有福也须防。
黑色耳金白，从来号孝头。假饶千里走，奉劝不须留。
背上毛生旋，驴骡亦有之。只惟鞍贴下，比者是𫘞尸。
衔祸口边冲，时间祸必逢。古人称是病，焉敢不言凶。
眼下毛生旋，遥看似泪痕。假饶福也病，无祸亦妨人。
毛病深知害，妨人在不占。大都如此类，无祸也宜嫌。
担耳𫘞鬃项，虽然毛病殊。更若兼鳌尾，有实不如无。
欲出须知此，笼头莫挂垂。虽然无大患，惊惧事防为。
面北朝朝𫗪，形躯渐渐伤。其中忽有患，有患悔难当。
远来亦忌饱，出去不妨饥。向水莫许骤，偏伤肺与脾。
浊水休教饮，多饶毛色焦。时间虽不觉，日内不生臕。
偏怕腥膻物，仍嫌土作槽。鼠穿成大秽，更忌艸中毛。
上山犹许骤，不岭不宜骑。必定伤筋骨，能令日渐羸。
近学新医者，还知此事难。将针宜刺浅，方便更须端。
凡针六脉血，不在昔令多。移时古不止，伤损返如何。
有病何妨疗，无伤血莫针。近来愚学者，此意未知深。
一切眼昏瘴，皆因热所伤。莫令肝脏冷，泪出转难当。
黄风有赤脉，白翳忌侵睛。须抽眼脉血，救疗有功能。
乌风起肝脏，忽患便青盲。便是通神妙，除非解损睛。
有瘴多须泪，无令冷药多。细辛并地骨，犀角决明和。
外瘴须磨点，黄连最能駈。乌鱼骨颇妙，辄莫用珍珠。
不可全凭药，时闻亦用针。频抽口鼻血，脑热勿令侵。
肝病眼睛病，眼昏肝有风。发来时生晕，嚾烙抵神功。
环睛难为病，侵睛多即惊。月中骑亦惧，云内更同盲。
卒热传肝肺，尫羸也易推。奈何双目暗，得较也何时。
欲知看口色，春季忌于青。若似秋时候，医之必得宁。
夏病不食草，口中赤色深。莫将为热疗，热疗病难寻。
秋病口中白，时时喘息粗。于中带黑色，肝肺恐应无。
冬季口中黑，医之不必痊。卧蚕虽有色，而退也无缘。
大抵怕青黑，兼忧喘息粗。神功也不救，迟治气全无。
肺病多方疗，心伤鹘骨抽。目前虽得效，已后发无休。
鼻内出脓血，如加气转抽。岂堪连背硬，何用更开喉。
肺病休疑冷，猩膻不可为。但将凉药疗，莫使小猪脂。
天门还治肺，地骨也医肝。心热黄芩妙，人参性不寒。
前面热未退，腰胯却行迟。是热须医热，少将冷药医。
脾寒令肉颤，胃冷吐清涎。但针脾上穴，暖胃药为先。
擈尾褰唇痛，起卧四蹄摊。频频覤膁上，冷热气相干。
起卧无时度，将身似狗蹲。肠中如粪结，巴豆最为珍。
若作如斯候，切在细推寻。如逢肾脉上，多应肠入阴。
识得寻常病，便须用橘皮。槟榔为第一，葱油最相宜。
止痛当归妙，牵牛芍药和。生姜宜剩使，滑石勿令多。
治脾人间妙，针脾第一功。目前兼恶急，气脉当时通。
尿血还缘热，风虚结澁为。秦艽能治疗，通利大黄奇。
忽伤粪如水，赤黄气息腥。饶医能用药，口色怕微青。
若还退草料，腹中虚气鸣。大似肠黄候，脾家气不匀。
有伤即为急，无伤呼为慢。先针喉脉血，亦须先由汗。
尾揭遍身硬，耳肾闪骨生。此风从后得，暖处勿吹惊。
病见从前得，斯须便过关。大风烙最妙，入口下应难。
四脚难移动，一边汗出微。口中时吐沫，见此莫生疑。
是药皆治病，唯风却要虵。防风并半夏，最急是天麻。
治疗皆凭药，就中风也难。七朝疑似退，火烙大无端。
歇汗风饶痒，为疮急㿋多。肺风多揩擦，疥癞即相和。
花蛇及干蝎，亦疗脑旋风。乌头勿单使，麻黄更要芎。
有风切忌惊，角耳最为精。汉椒并附子，相合耳中倾。
膊痛缘骑苦，蹄伤败血攻。痛时针且妙，蹄损火能通。
膝骨难任痛，行时脚失多。无端针脉血，得效也蹉跎。
子骨连蹄痛，多应是物伤。烙蹄蹄不发，渐渐骨开张。
失节莫交频，鹿节黄水成。假饶用火烙，滑石镇长盈。
但是筋骨痛，皆因伤损为。于中砚子骨，末后不通医。
食槽胀虽烙，多缘腑病生。胃翻加止沫，何药效能成。
小胯骨若痛，牵连雁翅疼。从针须得穴，用药更持锋。
曲池鹅鼻骨，胀时不在针。芸台并紫葛，巴豆最功深。
附骨侵于膝，走骤多饶失。火烙意还粗，药消为第一。
头闷忽啣缰，此即是心黄。先须用火烙，时下得安康。
胸黄忽肿硬，未可用针针。须使消黄药，无令痛所侵。
偏次黄虽少，还缘积热成。尝闻连五脏，根向肺中生。
喉内若生黄，此病实难当。药针但少效，向里结成囊。
急慢肠黄候，患时俱一般。慢时一月多，急则当时间。
肾黄肾脉肿，积冷致如然。还须熁腰上，以此出顽涎。
水黄连带脉，虚肿在皮肤。先用火针治，消时脓出余。
膁黄不用针，涂药妙能深。涓石并葶苈，橘皮使蔚金。
骡马缘风热，因此作妳黄。涂药教驹匝，切恐结成囊。
一切黄虚肿，多缘积热生。宜抽喉脉血，诸毒不能成。
竹节疗膊疮，骨钻亦难当。若涂先用洗，欲使洗盐汤。
贴疮须用药，艾炙且令焦。干姜将入内，根出始方消。
疳疮生眼畔，疳血化为虫。即渐侵于脑，和睛变作脓。
肺毒若生疮，医之要肺凉。贴药虽宜洗，可用甘草汤。
断踠缘风血，燥蹄亦一般。麝香葶苈子，贯众及黄丹。
冷病缘草结，脓多疮口寒。乳香幷附子，贴此始应看。
疥癣深秋旺，爪疮盛夏多。都缘风血聚，忙疗莫蹉跎。
血躁连蹄肿，筋风血作脓。芜荑鹤风妙，能杀此般虫。
一切破损疮，勿令口自伤。㿉疮难治疗，客风须是防。
齿有数般苍，教伊识不妨。莫言为小事，识得大贤良。
黑白一齐全，生来始八年。中间初似破，十二岁无偏。
齿如十二月，𮪃牙象四时。二十四气足，伯乐视为规。
四齿不曾退，年已只似驹。但看边畔者，咬得臼还殊。
向南马齿口，野放咬山多。区臼虽先破，莫言齿岁过。
黄区将欲尽，黑白以全无。上下齿更展，十二岁应余。
王龟七宝林，唱赞愿同舟。丹景曜目精，令我心踟蹰。
解带天皇寝，停驾高上兵。玉真造角节，翊衞自相扶。
玉皇命真王，飞轩浪天陔。诸天驩且悦，琼音自玱凄。
重萌郁以赫，朱风引鸣鸠。既忘荣曜契，何不宝僊居。
不见九灵母，北真道相遒。九龙运东井，天马发西嵎。
仰翕长庚井，练胎反婴孩。太一保命籍，南陵拔夜居。
同欢舞云华，众真欣谁喻。丹景曜目精，令我心踟蹰。
游云落太阳，飚景凌三天。千秋似清旦，万岁犹日半。
观见学仙客，蹊路放炎烟。阳光不复朗，阴精不复明。
徘徊二元际，内观自缠绵。灵胎运九霞，永保亿万椿。
白鹄挥轻翮，神虬奋绿鳞。群仙严轩驾，玉女散华烟。
逍遥聚无散，身生水火先。大运会开度，弥劫为一龄。
冥化自有数，我真法自然。妙曲发空洞，宫商结仙灵。
回舞太空岭，六气运重幽。我际岂能寻，使尔终不雕。
仙童掇朱实，神女献玉瓜。浴身丹浥池，濯发甘泉波。
宴景玉京上，游轮蹲玄都。逍遥大明中，长灯焕翠罗。
乞免五难中，制召诸天魔。灵岳不崩陷，福地更炼胎。
运役自然气，于是息三徒。一畅万劫感，庆贺西玉那。
五道息对魂，九幽罢三途。不闻孤魂声，但闻兴乐歌。
荣秀椿却期，乘运应灵图。兜术开大有，一庆享祚多。
下看荣竟子，笃似蛙与蟆。顾盼庆浊中，忧患自相罗。
静心念至真，随运顺离罗。感应理常通，神适逮自徂。
弹璈北寒台，七灵曜紫霄。济济群仙举，纷纷尘中罗。
太虚感灵会，命我生成章。诸天普欣悦，一切稽首恭。
开度飞玄真，凝化轮空洞。帝真始明精，号曰字元阳。
郁郁对启明，圆华焕三冲。飚粲丽九天，天绿绕丹房。
停盖濯碧溪，采秀月支峰。咀嚼三灵华，吐吸九神芒。
灵章癊玄方，仰感旋曜精。诜诜繁茂萌，重德必克昌。
携袂明真馆，仰期天上皇。北钧唱羽人，玉女粲贤众。
引领嚣庭内，开心机秽冲。一静安居苦，试去视沧浪。
渊响启灵扉，七门扇羽章。阳台大洞野，幽逸英芝充。
霄𫐌纵横舞，紫盖托朱方。风尘有忧哀，陨我白鬓翁。
玉台敷朱霄，绿霞高有墉。体矫万津波，神生摄十方。
提携宴玉宾，契驾乘烟骋。黄箓命玉符，公子运我上。
玉虚范玄象，高会通冥想。三曜无停晖，明真焕云芒。
飞轮蔼太宗，无形亦无迹。纵路任飞轮，萧萧起界外。
夕游蓬莱岛，期对华景宴。神仙结丹藻，流晖寄文翰。
风云隐宛微，讲论五岳匠。砗磲精流璃，琥珀金刚镜。
腾跃云景辕，浮观霞上空。霄𫐌纵横舞，紫盖记灵方。
看河水漠沥，望野草苍黄。露停君子树，霜宿女姓姜。
羁客意盘桓，流泪下阑干。虽对琴觞乐，烦情仍未欢。
望野草青青，临河水活活。斜峰缆舟行，曲浦浮积沫。
从风似飞絮，照日类繁英。拂岩如写镜，封林若耀琼。
山方翻类矩，波圆更若规。树表看猿挂，林侧望熊驰。
朝云晦初景，丹池晚飞雪。飘枝聚还散，吹杨凝且灭。
可怜双飞凫，俱来下建章。一个今依是，拂翮独先翔。
拨櫂金陵渚，遵流背城阙。浪蹙飞船影，山挂垂轮月。
陟野看阳春，登楼望初节。绿池始沾裳，弱兰未央结。
游鱼牵细藻，鸣琴哢好音。谁知迟暮节，悲吟伤寸心。
元生爱皓月，阮氏愿清风。取乐情无已，赏玩未能同。
云生遮丽月，波动乱游鱼。凉风便入体，寒气渐钻肤。
玉绳耿长汉，金波丽碧空。星光暗云里，月影碎帘中。
熠燿庭中度，蟋蟀傍窗吟。条间垂白露，菊上带黄金。
熠燿流寒火，蟋蟀动秋音。凝露如悬玉，攒菊似披金。
东圃青梅发，西园绿草开。砌下花徐去，阶前絮缓来。
鲜光叶上动，艳彩花中出。疏桐映兰阁，密柳盖荷池。
昨夜越溪难，含悲赴上兰。今朝逾岭易，抱笑入长安。
月映茱萸锦，艳起桃花颊。风发蒲桃秀，香生云母帖。
翠苑翠峰外，单蜂拾蘂归。芳园芳树里，双燕历花飞。
看山山已峻，望水水仍清。听蝉蝉响急，思乡乡别情。
霏霏歛夕雾，赫赫吐晨曦。轩轩多秀气，奕奕有光仪。
天地心间静，日月眼中明。麟凤千年贵，金银一代荣。
玉钗丹翠缠，象榻金银镂。青㫙丹碧度，轻雾历簷飞。
天清时云外，山峻紫微中。鸟飞随去影，花落逐摇风。
五章纷冉弱，三冬粲陆离。怅望一途阻，参差百虑违。
放畅千般意，逍遥一个心。潄流还枕石，步月复弹琴。
徘徊夜月满，肃穆晓风清。此时一罇酒，无君徒自盈。
心贞如玉性，志洁若金为。托曾同心叶，因附合欢枝。
合瞑刺缝罢，守啼方达曙。带长垂两巾，代人交手处。
插花花未歇，薰衣衣已香。望望遥心断，凄凄愁切肠。
女萝本细草，抽茎信不功。凭高出岭上，假树入云中。
花桃微散红，萠兰稍开紫。客子情已多，春望复如此。
学自行为急，奉戒制情心。虚夷正气居，仙圣自相寻。
莫以今时宠，难忘旧日恩。看花满眼泪，不共楚王言。
玉窗萤影度，金殿人声绝。秋夜守罗帷，孤灯耿不灭。
宫殿生秋草，君王恩幸疎。那堪闻凤吹，门外度金舆。
怪来妆阁闭，朝下不相迎。总向春园里，花间笑语声。
新家孟城口，古木余衰柳。来者复为谁，空悲昔人有。
飞鸟去不穷，连山复秋色。上下华子冈，惆怅情何极。
文杏裁为梁，香茅结为宇。不知栋里云，去作人间雨。
檀栾暎空曲，青翠漾涟漪。暗入商山路，樵人不可知。
空山不见人，但闻人语响。返景入深林，复照青苔上。
秋山敛余照，飞鸟逐前侣。彩翠时分明，夕岚无处所。
结实红且绿，复如花更开。山中傥留客，置此芙蓉杯。
仄迳荫宫槐，幽阴多绿苔。应门但迎埽，畏有山僧来。
轻舸迎上客，悠悠湖上来。当轩对尊酒，四面芙蓉开。
轻舟南垞去，北垞淼难即。隔浦望人家，遥遥不相识。
吹箫凌极浦，日暮送夫君。湖上一回首，青山卷白云。
分行接绮树，倒影入清漪。不学御沟上，春风伤别离。
飒飒秋雨中，浅浅石溜泻。跳波自相溅，白鹭惊复下。
日饮金屑泉，少当千余岁。翠凤翊文螭，羽节朝玉帝。
清浅白石滩，绿蒲向堪把。家住水东西，浣纱明月下。
北垞湖水北，杂树暎朱阑。逶迤南川水，明灭青林端。
独坐幽篁里，弹琴复长啸。深林人不知，明月来相照。
木末芙蓉花，山中发红萼。涧户寂无人，纷纷开且落。
古人非傲吏，自阙经世务。偶寄一微官，婆娑数株树。
桂尊迎帝子，杜若赠佳人。椒浆奠瑶席，欲下云中君。
人闲桂花落，夜静春山空。月出惊山鸟，时鸣春涧中。
日日采莲去，洲长多暮归。弄篙莫溅水，畏湿红莲衣。
乍向红莲没，复出清蒲飏。独立何䙰褷，衔鱼古查上。
朝耕上平田，暮耕上平田。借问问津者，宁知沮溺贤。
春池深且广，会待轻舟回。靡靡绿萍合，垂杨埽复开。
淼淼寒流广，苍苍秋雨晦。君问终南山，心知白云外。
山中多法侣，禅诵自为群。城郭遥相望，唯应见白云。
猿吟一何苦，愁朝复悲夕。莫作巫峡声，肠断秋江客。
与君青眼客，共有白云心。不相东山去，日令春草深。
山中相送罢，日暮掩柴扉。春草明年绿，王孙归不归。
相送临高台，川原杳何极。日暮飞鸟还，行人去不息。
依迟动车马，惆怅出松萝。忍别青山去，其如绿水何。
城隅一分手，几日还相见。山中有桂花，莫待花如霰。
君家云母障，时向野庭开。自有山泉入，非因采画来。
绿艳闲且静，红衣浅复深。花心愁欲断，春色岂知心。
闲洒阶边草，轻随箔外风。黄莺弄不足，衔入未央宫。
安得舍罗网，拂衣辞世喧。悠然策藜杖，归向桃花源。
家住孟津河，门对孟津口。常有江南船，寄书家中否。
君自故乡来，应知故乡事。来日绮窗前，寒梅着花未。
已见寒梅发，复闻啼鸟声。心心视春草，畏向阶前生。
画君年少时，如今君已老。今时新识人，知君旧时好。
朱实山下开，清香寒更发。幸与丛桂花，窗前向秋月。
红豆生南国，秋来发故枝。愿君多采撷，此物最相思。
轻阴阁小雨，深院昼慵开。坐看苍苔色，欲上人衣来。
故人不可见，汉水日东流。借问襄阳老，江山空蔡州。
荆谿白石出，天寒红叶稀。山路元无雨，空翠湿人衣。
相看不忍发，惨淡暮潮平。语罢更携手，月明洲渚生。
山月晓仍在，林风凉不绝。殷勤如有情，惆怅令人别。
结庐古城下，时登古城上。古城非畴昔，今人自来往。
落日松风起，还家草露晞。云光侵履迹，山翠拂人衣。
迢迢文杏馆，跻攀日已屡。南岭与北湖，前看复回顾。
明流纡且直，绿筿密复深。一径通山路，行歌望旧岑。
日夕见寒山，便为独往客。不知深林事，但有麏麚迹。
苍苍落日时，鸟声乱谿水。缘谿路转深，幽兴何时已。
飘香乱椒桂，布叶间檀栾。云日虽回照，森沈犹自寒。
门前宫槐陌，是向欹湖道。秋来山雨多，落叶无人扫。
当轩弥滉漾，孤月正裴回。谷口猨声发，风传入户来。
孤舟信一泊，南垞湖水岸。落日下崦嵫，清波殊淼漫。
空阔湖水广，青荧天色同。舣舟一长啸，四面来清风。
映池同一色，逐吹散如丝。结阴既得地，何谢陶家时。
濑声喧极浦，沿涉向南津。泛泛鸥凫渡，时时欲近人。
萦渟澹不流，金碧如可拾。迎晨含素华，独往事朝汲。
跂石复临水，弄波情未极。日下川上寒，浮云澹无色。
南山北垞下，结宇临欹湖。每欲采樵去，扁舟出菰蒲。
来过竹里馆，日与道相亲。出入唯山鸟，幽深无世人。
好闲早成性，果此谐宿诺。今日漆园游，还同庄叟乐。
丹刺罥人衣，芳香留过客。幸堪调鼎用，愿君垂采摘。
积雨晦空曲，平沙灭浮彩。辋水去悠悠，南山复何在。
归山深浅去，须尽丘壑美。莫学武陵人，暂游桃源里。
驻马欲分襟，清寒御沟上。前山景气佳，独往还惆怅。
冷艳全欺雪，余香乍入衣。春风且莫定，吹向玉阶飞。
君家何处住？妾住在横塘。停船暂借问，或恐是同乡。
家临九江水，来去九江侧。同是长干人，自小不相识。
下渚多风浪，莲舟渐觉稀。那能不相待，独自逆潮归。
三江潮水急，五湖风浪涌。由来花性轻，莫畏莲舟重。
汝颍俱宿好，往来托层峦。终日何寂寞，绕篱生蕙兰。
送别到中流，秋船倚渡头。相看尚不远，未可即回舟。
终南阴岭秀，积雪浮云端。林表明霁色，城中增暮寒。
云阴带残日，怅别此何时。欲望黄山道，无由见所思。
世界莲花藏，行人香火缘。灯王照不尽，中夜寂相传。
洛水春冰开，洛城春水绿。朝看大道上，落花乱马足。
大道直如发，春日佳气多。五陵贵公子，双双鸣玉珂。
春风二月时，道傍柳堪把。上枝覆官阁，下枝覆车马。
洛水照千门，千门碧空里。少年不得志，走马游新市。
竹吹留歌扇，莲香入舞衣。前溪多曲溆，乘兴莫先归。
鸣鞭过酒肆，袨服游倡门。百万一时尽，含情无片言。
西行一千里，暝色生寒树。暗闻歌吹声，知是长安路。
绿江深见底，高浪直翻空。惯是湖边住，舟轻不畏风。
逐流牵荇叶，绿岸摘芦苗。为惜鸳鸯鸟，轻轻动画桡。
日暮长江里，相邀归渡头。落花如有意，来去逐船流。
隔江看树色，沿月听歌声。不是长干住，那从此路行。
一鴈过连营，繁霜覆古城。胡笳在何处？半夜起边声。
山北天泉苑，山西凤女家。不言沁园好，独隐武陵花。
沧浪临古道，道上若成尘。自有沧浪峡，谁为无事人。
真门逈向北，驰道直向西。为与天光近，云色成虹霓。
月昃鸣珂动，花连绣户春。盘龙玉台镜，唯待画眉人。
大将军出战，白日暗榆关。三面黄金甲，单于破胆还。
仗劒行千里，微躯感一言。曾为大梁客，不负信陵恩。
腰镰欲何之，东园刈秋韭。世事不复论，悲歌和樵叟。
开门望长川，薄暮见渔者。借问白头翁，垂纶几年也。
椶榈花满院，苔藓入闲房。彼此名言绝，空中闻异香。
双峰褐衣久，一磬白眉长。谁识野人意，徒看春草芳。
荆门不堪别，况乃潇湘秋。何处遥望君，江边明月楼。
暎门淮水绿，留骑主人心。明月随良掾，春潮夜夜深。
怨别秦楚深，江中秋云起。天长杳无隔，月影在寒水。
枫林已愁暮，楚水复堪悲。别后冷山月，清猿无断时。
诸侯分楚郡，饮饯五谿春。山水清晖远，俱怜一逐臣。
客心仍在楚，江馆复临湘。别意猿鸟外，天寒桂水长。
平明江雾寒，客马江上发。扁舟事洛阳，窅窅含楚月。
美人怨何深，含情倚金阁。不嚬复不语，红泪双双落。
美人闭红烛，独作裁新锦。频放剪刀声，夜寒知未寝。
珠箔因风起，飞蛾入最能。不教人夜作，方便杀明灯。
敛眉语芳草，何许太无情。正见离人别，春心相向生。
河水浮落花，花流东不息。应见浣纱人，为道长相忆。
日暮苍山远，天寒白屋贫。柴门闻犬吠，风雪夜归人。
朝无寒士达，家在旧山贫。相送天涯里，怜君更远人。
群公谁让位，五柳独知贫。惆怅青山路，烟霞老此人。
初迷武陵路，复出孟尝门。回首江南岸，青山与旧恩。
月明花满地，君自忆山阴。谁遣因风起，纷纷乱此心。
帝子不可见，秋风来暮思。婵娟湘江月，千载空蛾眉。
苍梧千载后，斑竹对湘沅。欲识湘妃怨，枝枝满泪痕。
君王不可见，芳草旧宫春。犹带罗裙色，青青向楚人。
憔悴逢新岁，茅扉见旧春。朝来明镜里，不忍白头人。
片帆何处去，匹马独归迟。惆怅江南北，青山欲暮时。
归人乘野艇，带月过江村。正落寒潮水，相随夜到门。
不知方外客，何事锁空房。应向桃源里，教他唤阮郎。
泠泠七丝上，静听松风寒。古调虽自爱，今人多不弹。
此地常无日，青青独在阴。太阳偏不及，非是未倾心。
百丈深涧里，过时花欲妍。应缘地势下，遂使春风偏。
渡口发梅花，山中动泉脉。芜城春草生，君作扬州客。
半逻莺满树，新年人独还。落花逐流水，共到茱萸湾。
雁还空渚在，人去落潮翻。临水独挥手，残阳归掩门。
狎鸟携稚子，钓鱼终老身。殷勤嘱归客，莫话桃源人。
悠悠白云里，独住青山客。林下昼焚香，桂花同寂寂。
孤云将野鹤，岂向人间住。莫买沃洲山，时人已知处。
苍苍竹林寺，杳杳钟声晚。荷笠带夕阳，青山独归远。
荒凉野店绝，迢遰人烟远。苍苍古木中，多是隋家苑。
楚城今近远，积霭寒塘暮。水浅舟且迟，淮潮至何处。
空洲夕烟敛，望月秋江里。历历沙上人，月中孤渡水。
吹角报蕃营，回军欲洗兵。已教青海外，自筑汉家城。
渺渺戍烟孤，茫茫塞草枯。陇头那用闭，万里不防胡。
绝漠大军还，平沙独戍闲。空留一片石，万古在燕山。
与君为近别，不啻远相思。落日平湖上，看山对此时。
眼病身亦病，浮生已半空。迢迢千里月，应与惠连同。
公子三千客，人人愿报恩。应怜抱关者，贫病老夷门。
别愁复经雨，别泪还如霰。寄心海上云，千里常相见。
群物归大化，六龙颓西荒。安知浮云外，日月不运行。
四海重然诺，吾尝闻白眉。秦城游侠客，相得半酣时。
日暮田家远，山中勿久淹。归人须早去，稚子望陶潜。
岘首风湍急，云帆若鸟飞。凭轩试一问，张翰欲来归。
游人武陵去，宝劒直千金。分手脱相赠，平生一片心。
君登青云去，予望青山归。云山从此别，泪湿薜萝衣。
碧溪常共赏，朱邸忽迁荣。豫有相思意，闻君琴上声。
异俗非乡俗，新年改故年。蓟门看火树，疑是烛龙然。
绮席铺兰杜，珠盘折芰荷。故园留不住，应是恋弦歌。
北涧流恒满，浮舟触处通。沿洄自有趣，何必五湖中。
春眠不觉晓，处处闻啼鸟。夜来风雨声，花落知多少。
洛阳访才子，江岭作流人。闻说梅花早，何如北地春。
行至菊花潭，村西日已斜。主人登高去，鸡犬空在家。
花伴成龙竹，池分跃马溪。田园人不见，疑向洞中栖。
北固临京口，夷山近海滨。江风白浪起，愁杀渡头人。
珠弹繁华子，金羁游侠人。酒酣白日暮，走马入红尘。
八月观潮罢，三江越海浔。回瞻魏阙路，空复子牟心。
移舟泊烟渚，日暮客愁新。野旷天低树，江清月近人。
向夕问舟子，前程复几多。湾头正堪泊，淮里足风波。
客醉眠未起，主人呼解酲。已言鸡黍熟，复道瓮头清。
微云淡河汉，疎雨滴梧桐。逐逐怀良驭，萧萧顾乐鸣。
昭君拂玉鞍，上马啼红颊。今日汉宫人，明朝胡地妾。
相逢红尘内，高揖黄金鞭。万户垂杨里，君家阿那边。
玉阶生白露，夜久侵罗袜。却下水晶帘，玲珑望秋月。
襄阳行乐处，歌舞白铜鞮。江城回渌水，花月使人迷。
山公醉酒时，酩酊高阳下。头上白接䍠，倒著还骑马。
岘山临汉江，水绿沙如雪。上有堕泪碑，青苔久磨灭。
且醉习家池，莫看堕泪碑。山公欲上马，笑杀襄阳儿。
白玉谁家郎，回车渡天津。看花东陌上，惊动洛阳人。
金花折风帽，白马小迟回。翩翩舞广袖，似鸟海东来。
金绳界宝地，珍木荫瑶池。云间妙音奏，天际法蠡吹。
床前看月光，疑是地上霜。举头望山月，低头思故乡。
渌水明秋月，南湖采白苹。荷花娇欲语，愁杀荡舟人。
海客乘天风，将船远行役。譬如云中鸟，一去无踪迹。
秋浦锦驼鸟，人间天上稀。山鸡羞渌水，不敢照毛衣。
两鬓入秋浦，一朝飒已衰。猨声催白发，长短尽成丝。
秋浦多白猨，超腾若飞雪。牵引条上儿，饮弄水中月。
愁作秋浦客，强看秋浦花。山川如剡县，风日似长沙。
醉上山公马，寒歌宁戚牛。空吟白石烂，泪满黑貂裘。
秋浦千重岭，水车岭最奇。天倾欲堕石，水拂寄生枝。
江祖一片石，青天扫画屏。题诗留万古，绿字锦苔生。
水如一匹练，此地即平天。耐可乘明月，看花上酒船。
渌水净素月，月明白鹭飞。郎听采菱女，一道夜歌归。
炉火照天地，红星乱紫烟。赧郎明月夜，歌曲动寒川。
白发三千丈，缘愁似个长。不知明镜里，何处得秋霜。
秋浦田舍翁，采鱼水中宿。妻子张白鹇，结罝暎深竹。
潮水还归海，流人却到吴。相逢问愁苦，泪尽日南珠。
昨夜梁园里，弟寒兄不知。庭前看玉树，肠断忆连枝。
同州隔秋浦，闻吟猛虎词。晨朝来借问，知是谢杨儿。
邯郸四十万，同日陷长平。能回造化笔，或冀一人生。
肠断枝上猨，泪添山下樽。白云见我去，亦为我飞翻。
坐啸庐江静，闲闻进玉觞。去时无一物，东壁挂胡床。
食出野田美，酒临远水倾。东流若未尽，应见别离情。
东林送客处，月出白猨啼。笑别庐山远，何烦过虎溪。
携妓东山去，春光半道催。遥看若桃李，双入镜中开。
痛饮龙筇下，灯青月复寒。醉歌惊白鹭，半夜起沙滩。
水国秋风夜，殊非远别时。长安如梦里，何日是归期。
白鹭拳一足，月明秋水寒。人惊远飞去，直向使君滩。
领得乌纱帽，全胜白接䍠。山人不照镜，稚子道相宜。
初谓鹊山近，宁知湖水遥。此行殊访戴，自可缓归桡。
湖阔数千里，湖光摇碧山。湖西正有月，独送李膺还。
水入北湖去，舟从南浦回。遥看鹊山转，却似送人来。
今日竹林宴，我家贤侍郎。三杯容小阮，醉后发清狂。
船上齐桡乐，湖心泛月归。白鸥闲不去，争拂酒筵飞。
刬却君山好，平铺湘水流。巴陵无限酒，醉杀洞庭秋。
我爱铜官乐，千年未拟还。要须回舞袖，拂尽五松山。
九日龙山饮，黄花笑逐臣。醉看风落帽，舞爱月留人。
昨日登高罢，今朝更举觞。菊花何太苦，遭此两重阳。
南登杜陵上，北望五陵间。秋水明落日，流光灭远山。
早起见日出，暮见栖鸟还。客心自酸楚，况对木瓜山。
船下广陵去，月明征虏亭。山花如绣颊，江火似流萤。
苏武天山上，田横海岛边。万重关塞断，何日是归年。
亭伯去安在，李陵降未归。愁容变海色，短服改胡衣。
谈笑三军却，交游七贵疎。仍留一只箭，未射鲁连书。
昨日东楼醉，还应倒接䍠。阿谁扶上马，不省下楼时。
羗笛梅花引，吴溪陇水情。寒山秋浦月，肠断玉关声。
嬾摇白羽扇，躶体青林中。脱巾挂石壁，露顶洒松风。
我似鹧鸪鸟，南迁嬾北飞。时寻汉阳令，取醉月中归。
众鸟高飞尽，孤云独去闲。相看两不厌，只有敬亭山。
对酒不觉暝，落花盈我衣。醉起步溪月，鸟还人亦稀。
不向东山久，蔷薇几度花。白云还自散，明月落谁家。
我今携谢妓，长啸绝人群。欲报东山客，开关扫白云。
欲向江东去，定将谁举杯。稽山无贺老，却櫂酒船回。
贾谊三年谪，班超万里侯。何如牵白犊，饮水对清流。
拥肿寒山木，嵌空成酒樽。愧无江海量，偃蹇在君门。
落羽辞金殿，孤鸣咤绣衣。能言终见弃，还向陇西飞。
紫藤挂云木，花蔓宜阳春。密叶隐歌鸟，香风留美人。
八月边风高，胡鹰白锦毛。孤飞一片雪，百里见秋毫。
慙君能卫足，叹我远移根。白日如分照，还归守故园。
白鹭下秋水，孤飞如坠霜。心闲且未去，独立沙洲傍。
天下伤心处，劳劳送客亭。春风知别苦，不遣柳条青。
美人卷珠帘，深坐颦蛾眉。但见泪痕湿，不知心恨谁。
三百六十日，日日醉如泥。虽为李白妇，何异太常妻。
长干吴儿女，眉目艳新月。屐上足如霜，不着鸦头袜。
吴儿多白皙，好为荡舟剧。卖眼掷春心，折花调行客。
耶溪采莲女，见客櫂歌回。笑入荷花去，佯羞不出来。
东阳素足女，会稽素舸郎。相看月未堕，白地断肝肠。
镜湖水如月，耶溪女似雪。新妆荡新波，光景两奇绝。
玉面耶溪女，青娥红粉妆。一双金齿屐，两足白如霜。
南国新丰酒，东山小妓歌。对君君不乐，花月奈愁何。
东道烟霞主，西江诗酒筵。相逢不觉醉，日堕历阳川。
巴水急如箭，巴船去若飞。十月三千里，郎行几岁归。
纪叟黄泉里，还应酿老春。夜台无晓日，沽酒与何人。
燕谷无煖气，穷岩闭严阴。邹子一吹律，能回天地心。
素面倚栏钩，娇声出外头。若非是织女，何得问牵牛。
玉宇含清露，香笼散轻烟。应当结沈抱，难从兹夕眠。
夕漏起遥恨，虫响乱秋阴。反复相思字，中有故人心。
庭树忽已暗，故人那不来。祗因厌烦暑，永日坐霜台。
官荣多所系，闲居亦愆期。高阁犹相望，青山欲暮时。
芳园知夕燕，西郊已独还。谁言不同赏，俱是醉花间。
山高鸣过雨，涧树落残花。非关春不待，当由期自赊。
思怀在云阙，泊素守中林。出处虽殊迹，明月两知心。
风光山郡少，来看广陵春。残花犹待客，莫问意中人。
秋山僧冷病，聊寄三五杯。应泻山瓢里，还寄此瓢来。
复寄满瓢去，定见空瓢来。若不打瓢破，终当费酒材。
此瓢今已到，山瓢知已空。且饮寒塘水，遥将回也同。
念子抱沈疾，霜露变滁城。独此高窗下，自然无世情。
林院生夜色，西廊上纱灯。时忆长松下，独坐一山僧。
柳叶遍寒塘，晓霜凝高阁。累日此流连，别来成寂寞。
遥知郡斋夜，冻雪封松竹。时有山僧来，悬灯独自宿。
淅沥覆寒骑，飘飖暗川容。行子郡城晓，披云看杉松。
僧斋地虽密，忘子迹要赊。一来非问讯，自是看山花。
怀君属秋夜，散步咏凉天。山空松子落，幽人应未眠。
迹与孤云远，心将野鹤俱。那同石氏子，每到府门趋。
少年游太学，负气蔑诸生。蹉跎三十载，今日海隅行。
满城怜傲吏，终日赋新诗。请报淮阴客，春帆浪作期。
专城未四十，暂谪岂蹉跎。风雨吴门夜，恻怆别情多。
远听江上笛，临觞一送君。还愁独宿夜，更向郡斋闻。
郡阁始嘉宴，青山忆旧居。为君量革履，且愿住蓝轝。
孤客逢春暮，缄情寄旧游。海隅人使远，书到洛阳秋。
马卿犹有壁，渔父自无家。想子今何处，扁舟隐荻花。
林中观易罢，溪上对鸥闲。楚俗饶辞客，何人最往还。
深夜竹亭雪，孤灯案上书。不遇无为化，谁复得闲居。
野寺望山雪，空斋对竹林。我以养愚地，生君道者心。
暂与云林别，忽陪鸳鹭翔。看山不得去，知尔独相望。
去马嘶春草，归人立夕阳。元知数日别，要使两情伤。
斜月才鉴帷，凝霜偏冷枕。持情须耿耿，故作单床寝。
白云埋大壑，阴崖滴夜泉。应居西石室，月照山苍然。
存亡三十载，事过悉成空。不惜霑衣泪，并话一宵中。
独鸟下高树，遥知吴苑园。凄凉千古事，日暮倚阊门。
兹楼日登眺，流岁暗蹉跎。坐厌淮南守，秋山红树多。
残霞照高阁，青山出远林。晴明一登望，潇洒此幽襟。
园林过新节，风花乱高阁。遥闻击鼓声，蹴鞠军中乐。
南楼夜已寂，暗鸟动林间。不见城郭事，沈沈唯四山。
怅然高阁望，已掩东城关。春风偏送柳，夜景欲沈山。
乾坤有精物，至宝无文章。雕琢为世器，真性一朝伤。
秋荷一滴露，清夜坠玄天。将来玉盘上，不定始知圆。
映物随颜色，含空无表里。持来向明月，的皪愁成水。
绛树无花叶，非石亦非琼。世人何处得，蓬莱石上生。
有色同寒冰，无物隔纤尘。象筵看不见，堪将对玉人。
曾为老茯神，本是寒松液。蚊蚋落其中，千年犹可觌。
军中始吹角，城上河初落。深沈犹隐帷，晃朗先分阁。
明从何处去，暗从何处来。但觉年年老，半是此中催。
万物自生听，太空恒寂寥。还从静中起，却向静中消。
世事日可见，身名良蹉跎。尚瞻白云岭，聊作负薪歌。
香炉宿火灭，兰灯宵影微。秋斋独卧病，谁与覆寒衣。
山月皎如烛，风霜时动竹。夜半鸟惊栖，窗间人独宿。
高阁渐凝露，凉叶稍飘闱。忆在南宫直，夜长钟漏稀。
裴回轻雪意，似惜艳阳时。不悟风花冷，翻令梅柳迟。
独照碧窗久，欲随寒烬灭。幽人将遽眠，解带翻成结。
杂英纷已积，含芳独暮春。还如故园树，忽忆故园人。
时节变衰草，物色近新秋。度月影才敛，绕竹光复流。
叶有苦寒色，山中霜霰多。虽此蒙阳景，移根意如何。
参差剪绿绮，潇洒覆琼柯。忆在沣东寺，偏书此叶多。
郡中卧病久，池上一来赊。榆柳飘枯叶，风雨倒横查。
势从千里奔，直入江中断。岚横秋塞雄，地束惊流满。
失侣度山觅，投林舍北啼。今将独夜意，偏知对影栖。
故园眇何处，归思方悠哉。淮南秋雨夜，高斋闻鴈来。
不寐倦长更，披衣出户行。月寒秋竹冷，风切夜窗声。
一为吴郡守，不觉菊花开。始有故园思，且喜众宾来。
都护新灭胡，士马气亦麤。萧条虏尘净，突兀天山孤。
富贵情还在，相逢岂间然。绨袍更有赠，犹荷故人怜。
东望望长安，正值日初出。长安不可见，喜见长安日。
长安何处在，只在马蹄下。明日归长安，为君急走马。
夫子素多疾，别来未得书。北庭苦寒地，体内今何如。
醉后未能别，待醒方送君。看君走马去，直上天山云。
五粒松花酒，双谿道士家。唯求缩却地，乡路莫教赊。
结宇题三藏，焚香老一峰。云间独坐卧，祗是对山松。
高住最高处，千家恒眼前。题诗饮酒后，只对诸峰眠。
野寺荒台晚，寒天古木悲。空堦有鸟迹，犹似造书时。
沙上见日出，沙上见日没。悔向万里来，功名是何物。
渭水东流去，何时到雍州。凭添两行泪，寄向故园流。
陇水何年有，潺潺逼路傍。东西流不歇，曾断几人肠。
那知芳岁晚，坐见寒叶堕。吾不如腐草，翻飞作萤火。
强欲登高去，无人送酒来。遥怜故园菊，应傍战场开。
来亦一布衣，去亦一布衣。羞见关城吏，还从旧路归。
白发生偏速，交人不奈何。今朝两鬓上，更较数茎多。
此地曾居住，今来宛似归。可怜汾上柳，相见也依依。
帝乡北近日，泸口南连蛮。何当遇长房，缩地到京关。
日暮远天青，霜风入后庭。洞房寒未掩，砧杵夜泠泠。
净扫黄金堦，飞霜皓如雪。下帘弹箜篌，不忍见秋月。
莫向嵩山去，神仙多误人。不如朝魏阙，天子重贤臣。
